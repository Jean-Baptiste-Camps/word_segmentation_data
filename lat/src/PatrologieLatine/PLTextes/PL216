
PATROLOGIAE TOMUS CCXVI.

INNOCENTIUS III PONTIFEX ROMANUS.

TOMUS TERTIUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1885


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE ET TRECENTIS FRANCIS SEXAGINTA ET DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CCXVI.


INNOCENTIUS III PONTIFEX ROMANUS.



EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1885


Volume title page
SAECULUM XIII

INNOCENTII III ROMANI PONTIFICIS



OPERA OMNIA

TOMIS QUATUOR DISTRIBUTA QUORUM PRIORES TRES REGESTORUM BALUZIANAM RECENSIONEM COMPLECTUNTUR, ACCEDENTIBUS ANECDOTARUM EPISTOLARUM LIBRIS, QUOS FRUSTRA OLIM A BALUZIO EXPETITOS EX BIBLIOTHECA VATICANA IN LUCEM EMISERUNT LA PORTE DUTHEIL ET BREQUIGNY; QUARTO VOLUMINI INSUNT EPISTOLAE EXTRA REGESTUM VAGANTES, PONTIFICIS DENIQUE SERMONES ET OPUSCULA VARIA, TUM JAM OLIM EDITA, TUM RECENTIUS AB EMINENTISSIMO CARDINALI MAIO, D. LUIGI TOSTI, ETC., ETC., TYPIS MANDATA ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS TERTIUS
VENEUNT 4 VOLUMINA 30 FRANCIS GALLICIS

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCXVI CONTINENTUR.


INNOCENTIUS III PONTIFEX ROMANUS.
Regestorum continuatio. 	Col.
Excerpta de rebus Gallicis. 	992
Registrum super negotio Romani imperii. 	995
APPENDIX AD REGESTA.---Prima Collectio Decretalium Innocentii III ex tribus primis Regestorum ejus libris composita a Rainerio diacono et monacho Pomposiano. 	1173





Main volume text




[OPERA OMNIA INNOCENTII III.]




[Col. 0009]
INNOCENTII III ROMANI PONTIFICIS REGESTORUM SIVE EPISTOLARUM



LIBER DUODECIMUS PONTIFICATUS ANNO XII, CHRISTI 1209.



I. ABBATI SANCTI THEODORICI REMENSIS DIOECESIS, ET DECANO ET CANTORI MAJORIS ECCLESIAE REMENSIS. De conflatione ecclesiae Ribodimontis. (Laterani, IV Kal. Martii.)
[Col. 0009A]

Cum olim nostris fuisset auribus intimatum quod abbas et conventus Sancti Nicolai de Pratis Laudunensis dioecesis praebendas quae in ecclesia Sancti Germani de Ribodimonte fuerant institutae ad ipsorum donationem spectantes, canonicis institutis ibidem sublatis de medio, propriis usibus applicarant, propter quod eadem ecclesia consueto defraudabatur officio, et in populo fuerat scandalum non modicum generatum, dilecto filio H. de Cociaco canonico Sancti Quintini et conjudicibus ejus per litteras [Col. 0009B] nostras dedimus in mandatis ut inquisita super iis plenius veritate, quod canonicum esset appellatione remota statuerent et facerent quod decernerent per censuram ecclesiasticam firmiter observari. Postmodum autem abbas et conventus praedicti sua nobis conquestione monstrarunt quod cum super ipsius ecclesiae prioratu, quem per annos quadraginta et amplius possederant sine lite, a praedictis judicibus traherentur in causam, nemine comparente qui vellet agere contra eos nisi duntaxat illis qui esse moliebantur et judices et actores, ipsi se videntes tam contra jus commune quam contra privilegia sedis apostolicae aggravari, sedem apostolicam appellarunt. Unde nos causam super iis venerabili fratri nostro Remensi archiepiscopo et conjudicibus [Col. 0009C] ejus sub certa forma commisimus terminandam. Interim autem praememorati judices per suas nobis litteras intimarunt quod auctoritate primae commissionis vocatis quos noverant evocandos, testes receperant et examinaverant diligenter. Quorum depositionibus in scriptis fideliter jam redactis, abbas et prior ejusdem loci commissionis litteras intuentes, asseruerunt seipsas propter lituram modicam et rasuram quae apparebant in ipsis habere de falsitate suspectas, et ne ulterius illarum auctoritate procederent, pro se pariter et conventu ad nostram audientiam appellarunt, octavas Pentecostes [Col. 0010A] proximo tunc futuras appellationi suae terminum praefigendo. Caeterum, cum per depositiones hujusmodi videreta, ostensum quosdam canonicos saeculares dudum in Ecclesia ipsa fuisse, ac demum eis defunctis per abbatem et conventum praedictos quosdam exstitisse monachos substitutos, et nobis suggereretur quod iidem abbas et conventus diutius exspectati appellationem suam prosequi non curarant, nos depositiones, ipsas sub bulla nostra judicibus aliis destinantes, per apostolica eis scripta mandavimus ut nisi abbas et conventus praefati aliquid rationabile ostenderent et probarent per quod licuisset eisdem in praedicta ecclesia monachos canonicis substituere, ipsam in statum pristinum appellatione postposita reducentes, facerent memoratas [Col. 0010B] praebendas per eosdem abbatem et conventum personis idoneis assignari: quod si forsan illi hoc efficere recusarent, iidem judices auctoritate nostra suffulti, sublato cujuslibet contradictionis et appellationis obstaculo, id exsequi non differrent. Nuper autem dilectus filius B. monachus, procurator dictorum abbatis et conventus, cum litteris praedicti archiepiscopi et collegarum suorum processum continentibus eorumdem ad praesentiam nostram accedens, per dilectum filium Petrum, tituli Sancti Marcelli presbyterum cardinalem, per quem fecimus eumdem examinari processum, rescriptum authentici instrumenti Bartholomaei quondam episcopi Laudunensis diaecesani loci sub sigillo venerabilis fratris nostri successoris ejusdem, ac privilegium [Col. 0010C] felicis recordationis Innocentii papae praedecessoris nostri nobis protulit intuenda: per quae comperimus abbati et conventui memoratis exstitisse concessum, ut decentibus clericis qui tunc in ecclesia ipsa erant, non clerici, sed monachi de ipsorum coenobio substituerentur ibidem. Cum igitur ex hoc pateat abbatem et conventum eosdem praedictos instituere monachos in eadem ecclesia licite potuisse, discretioni vestrae per apostolica scripta praecipiendo mandamus quatenus eisdem judicibus auctoritate apostolica inhibere curetis ne in negotio ipso procedant litterarum praetextu per quas eis [Col. 0011A] conditionaliter injunximus procedendum, videlicet nisi abbas et conventus rationabile aliquid objicerent et probarent per quod eis monachos canonicis substituere licuisset. Qui, si forsitan occasione ipsarum aliquid immutarunt, sublato cujuslibet contradictionis et appellationis obstaculo, illud in statum pristinum revocetis; contradictores, si qui fuerint, vel rebelles per censuram ecclesiasticam appellatione postposita compescentes, ita quod eidem ecclesiae faciatis per monachos congrue deserviri. Quod si omnes, etc. duo vestrum, etc.

Datum Laterani IV Kal. Martii, pontificatus nostri anno duodecimo.



II. PATRIARCHAE AQUILEGENSI ET EPISCOPO PADUANO. De libera peregrinatione ad loca sancta. (Laterani III Kal. Martii.)
[Col. 0011B]

[(1) 1Kb] Angit nos cura sollicitudinis pastoralis ut dilectos filios ducem ac populum Venetorum ab iis quae famam offuscant et salutem impediunt sollicite revocemus. Quantum enim dudum offenderint abducendo peregrinos damnabiliter et damnose a subsidio terrae sanctae, non est, sicut credimus, vobis incognitum, cum toti pene sit Ecclesiae manifestum. Unde cum sperassemus quod praeteritae poenitentes offensae, sic eam poenitendo diluerent quod nequaquam ultra similem attentarent, non possumus non dolere quod, sicut nostris est auribus intimatum, quidam eorum in contrarium spei nostrae nonnullos peregrinos ad terram properantes eamdem in suis [Col. 0011C] navibus receptantes, eos a propria intentione frustratos deduxerunt, non solum in Graeciam, sed in Cretam. Qui tandem corde sicut et itinere deviantes, propositum quod contra crucis inimicos conceperant, in servorum crucis oppressionem convertunt, Christianos partium adjacentium ad ducum suorum offendendo suasum, qui eamdem indulgentiam mentiuntur a nobis taliter procedentibus esse concessam, quae concessa est illis qui ad defensionem terrae sanctae procedunt. Cum igitur hoc in ejusdem terrae dispendium, opprobrium nostrum, et peccatum redundet illorum, fraternitati vestrae per apostolica scripta praecipiendo mandamus quatenus dictos ducem et populum moneatis prudenter et efficaciter [Col. 0011D] inducatis ut de caetero ab hujusmodi abstinentes, nec Deum provocantes ulterius, quem ex praeteritis provocasse graviter dignoscuntur, quin imo retroactam offensam per satisfactionem expiantes sequentem, peregrinos qui terram sanctam visitare disponunt a suo itinere nec in Cretam nec in alias partes distorquere praesumant, sub divini judicii nihilominus et excommunicationis interminatione vetantes ne hujusmodi peregrini opus itineris salutaris mutantes, in vae damnabile, quod ingredienti terram duabus viis sapiens imprecatur, Christianos qui sunt in Creta seu etiam ubicunque locorum audeant impugnare, sed votum suum contra inimicos crucis cum puritate debita prosequantur. Duci [Col. 0012A] quoque ac populo supradictis simili modo inhibere curetis ne contra inhibitionem praescriptam aut culpabiliter ipsi veniant, aut peregrinos jam dictos damnabiliter venire compellant. Quod si non omnes, etc., alter vestrum ea nihilominus exsequatur.

Datum Laterani III Kalend. Martii, pontificatus nostri anno duodecimo.



III. CLERICIS ET LAICIS PEREGRINIS IN CANDIDA CIVITATE CRETAE MORANTIBUS. De eodem argumento. (Laterani II Kal. Martii.)

Angit nos cura sollicitudinis pastoralis, etc., ut in alia usque in contrarium spei nostrae, vos et nonnullos alios peregrinos, etc., ut supra usque peccatum [Col. 0012B] redundet illorum, venerabilibus fratribus nostris patriarchae Aquilegensi et episcopo Paduano dedimus in praeceptis ut dictos ducem et populum efficaciter moneant et inducant ut de caetero ab hujusmodi abstinentes, etc., ut in alia usque venire compellant. Quocirca universitatem vestram monemus attentius et hortamur, sub eadem vobis interminatione mandantes quatenus et vos quae superius sunt expressa quantum in vobis fuerit efficaciter observetis, et denuntietis aliis peregrinis inviolabiliter observanda.

Datum Laterani II Kalend. Martii, pontificatus nostri anno duodecimo.



IV. NOBILI VIRO HENRICO COMITI MALTAE. De negotio Cretae, et de laudibus ejusdem Henrici. (Laterani VI Kal. Martii.)
[Col. 0012C]

Litteras quas nobis tua devotio destinavit ea qua decuit benignitate recepimus; et earum tenore perspicaciter intellecto, prudentiam tuam in Domino commendamus, quod et ad succursum terrae sanctae ferventer aspiras, et ad honorem apostolicae sedis diligenter intendis, devotum in utraque respectum habens ad Deum, pro cujus reverentia hujusmodi propositum concepisti. A quo, si voluntatem ad actum perduxeris, mercedem, non solum aeternam, sed temporalem etiam consequeris, cum secundum Apostolum pietas promissionem habeat vitae quae nunc est pariter et futurae. Sane pensatis [Col. 0012D] omnibus circumstantiis rerum et personarum, temporum et locorum, vix aliquid aliud etiam secundum saeculi statum de negotio Cretae potuisti prudentius meditari quam quod per dilectum filium magistrum Petrum Acconensem nuntium tuum, virum utique providum et fidelem, nostro apostolatui suggessisti. Quia vero in litteris per eumdem directis non expresse vidimus contineri ut ea quae super eodem negotio idem nuntius nobis ex tua parte proponeret crederemus, quantumcunque te in Domino diligamus et ad tuum velimus intendere commodum et honorem, habito super hoc consilio diligenti, ad praesens non vidimus aliud respondendum nisi quod intellectis quae idem nuntius a nobis audita tuae [Col. 0013A] discretioni retulerit, et dilectus filius noster Petrus tituli Sancti Marcelli presbyter cardinalis per suas tibi litteras plenius intimabit, super iis omnibus per litteras et nuntios nobis tuam intimare studeas expressius voluntatem, ut ita demum plenius et certius procedere valeamus. Quid autem pro tuo jam emolumento scribamus, litterae nostrae, cum sint patentes, te poterunt edocere. In quo considerare te volumus nostri circa te cordis affectum. Ad haec, devotionem tuam rogandam duximus et monendam, per apostolica tibi scripta mandantes, et in remissionem peccaminum injungentes, quatenus ad subventionem et defensionem terrae sanctae diligens studium et operam efficacem impendas, ut ille dirigat vias tuas a quo gressus hominis diriguntur.

[Col. 0013B] Datum Laterani VI Kal. Martii, pontificatus nostri anno duodecimo.



V. NOBILI VIRO RICARDO GERMANO NOSTRO SORANO COMITI. Ei confirmat castrum Soranum. (Laterani VI Kal. Martii.)

Cum castrum Vallis Montonis pro multa et magna pecuniae quantitate sub gravibus esset pignoratum usuris, ita ut de alienatione ipsius multiformiter ageretur, nos praecavere volentes ne ad illos forsitan perveniret per quos tam apostolica sedes quam Lateranensis Ecclesia nec non et tota vicinia grande ac grave incurreret detrimentum, cogitavimus emere idem castrum. Sed cognoscentes quod Lateranensi [Col. 0013C] Ecclesiae dispendium generaretur si castrum ipsum immediate ad sedem apostolicam perveniret, sicut etiam prior et canonici ejusdem Ecclesiae a nobis consulti sunt multoties protestati, nos habita deliberatione prudenti, ex omni parte providere volentes, castrum ipsum de illorum fecimus emi consensu, partim de bonis tuis, et partim de nostris, ad opus utique tuum, sub nomine nostro, ne venditionem ipsam forte contingeret ab aemulis impediri, qui de tuis successibus typo invidiae contabescunt. Quia vero per Dei gratiam omnia fuerunt sine turbatione completa, nos castrum ipsum cum omnibus pertinentiis suis, salvo jure Lateranensis Ecclesiae, tibi ad opus et utilitatem tuam et haeredum tuorum concessimus, assignavimus et tradidimus, [Col. 0013D] tali quidem tenore ut pro pecunia quam nos ad emptionem ipsius castri contulimus, tu et haeredes tui de castro ipso interposito juramento pacem et guerram ad mandatum Romani pontificis contra quoslibet homines faciatis. Tu vero in praesentia nostra et fratrum nostrorum super hoc juramentum corporaliter praestitisti. Et ut devotionem quam ad Romanam habes Ecclesiam plenius demonstrares, de aliis quoque terris quae ad te proprietario jure pertinent exhibuisti simile juramentum, sicut per publicum instrumentum apparet quod Joannes de Sancto Laurentio sacrosanctae Romanae Ecclesiae scriniarius de nostro ac fratrum nostrorum mandato conscripsit. Quia vero tu, qui germanus noster existis, apud Lateranensem Ecclesiam, cui nos [Col. 0014A] multa et magna bona contulimus, inferioris conditionis esse non debes quam illi fuerunt quibus diversis temporibus de mandato et assensu praedecessorum nostrorum eadem Lateranensis Ecclesia castrum ipsum sub certa forma locavit, jussimus et statuimus ut cum finita fuerit illa locatio, secundum eamdem formam tibi et haeredibus tuis Lateranensis Ecclesia relocet castrum ipsum, nisi forsan in aliam formam super ipsa locatione concordare possitis. Ne igitur in tuum et haeredum tuorum dispendium valeat redundare quod non solum ad vestrum commodum, verum etiam tam apostolicae sedis quam Lateranensis Ecclesiae ac totius viciniae noscitur procuratum, nos et ea quae praescripta sunt auctoritate apostolica confirmamus et praesenti statuto [Col. 0014B] decernimus ut contra ea nullo unquam tempore quisquam venire praesumat, ita ut sit irritum et inane quidquid de ipso castro contra praescriptam formam foret a quolibet attentatum. Si ergo prior et canonici Lateranensis Ecclesiae contra statutum apostolicum venientes locatione finita nollent praefatum castrum tibi vel tuis haeredibus relocare, vos nihilominus illud ex hac concessione apostolico teneatis, ne pretium multum quidem et magnum, quod propter utilitatem communem pro emptione ipsius castri partim a nobis et partim a te datum est, amittatur. Ita tamen ut parati sitis locationem recipere secundum praecedentium locationum tenorem, et faciatis illi persolvi annuam pensionem. [Col. 0014C] Praelibati vero instrumenti tenorem ad majorem cautelam huic paginae fecimus adnotari. Quod quidem est tale: »In nomine Domini. Anno Incarnationis dominicae millesimo ducentesimo octavo, pontificatus vero Domini Innocentii tertii papae anno undecimo, indictione undecima, mense Octob. die 6. Acta publica si litterarum memoriae tradita fuerint nube oblivionis remota, perpetua inspectione clarescunt. Quapropter ego Joannes de Sancto Laurentio S. R. E. scriniarius mandato et praecepto Domini Innocentii III, papae juramentum praestitum eidem Domino papae successoribusque suis et Ecclesiae Romanae in palatio episcopi Ferentini a comite Ricardo, sicut vidi, audivi et interfui, publicis litteris scribere curavi. Comes Ricardus de Sora juravit [Col. 0014D] fidelitatem et fecit ligium homagium domino papae Innocentio successoribusque suis et Ecclesiae Romanae in praesentia dominorum Joannis Albanensis, Joannis Sabinensis, Nicolai Tusculanensis, Hugolini Ostiensis episcoporum, Cynthii tituli Sancti Laurentii in Lucina, Cynthii tituli Sanctorum Joannis et Pauli, Benedicti tituli Sanctae Susannae, Rogerii tituli Sanctae Anastasiae, Petri tituli Sanctae Pudentianae presbyterorum cardinalium, et Joannis Sanctae Mariae in Cosmidin S. R. E. cancellarii, Joannis Sanctae Mariae in Via Lata, Pelagii Sanctae Luciae in septem soliis diaconorum cardinalium, Rainaldi domini papae acolythi, et laicorum subscriptorum. Pro Polo et alia terra quae olim fuit Oddonis de Polo, quam ipse tenet, eo salvo quod si aliqua [Col. 0015A] persona pro dicta terra praefato comiti movere voluerit quaestionem, ipse comes teneatur ei in curia Ecclesiae Romanae justitiae plenitudinem exhibere. Caeterum de castro Vallis Montonis, de Sacco, de Plumbinaria, juravit facere guerram et pacem contra omnes homines ad mandatum eorum, et ad hoc haeredes et successores suos in perpetuum obligavit. De comitatu vero Sorano juravit similiter facere guerram et pacem ad mandatnm ipsorum. Salva fidelitate et salvo mandato regis Siciliae. Et idem dominus papa investivit dictum comitem per cupam argenteam deauratam, praesentibus et consentientibus et approbantibus omnibus praescriptis episcopis, presbyteris, diaconibus cardinalibus, et injungentibus mihi scriniario ut hujusmodi juramentum [Col. 0015B] publicis litteris exararem. Hi interfuerunt in palatio Ferentini coram domino papa, episcopis, presbyteris, diaconibus cardinalibus. Dominus Lotherius, dominus Stephanus Theobaldi, dominus Romanus de dominus Guido de Colle de Medio, Baroncho, nobiles cives Romani; dominus Lando de Montelongo, dominus Lando de Colle de Medio, Benedictus de Aversa, et alii. Et ego Joannes de Sancto Laurentio S. R. E. scriniarius, sicut vidi, audivi et interfui, scripsi, complevi et absolvi.« Nulli ergo omnino hominum liceat hanc paginam nostrae confirmationis, constitutionis, concessionis, et inhibitionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 0015C] Datum Laterani VI Kal. Martii, pontificatus nostri anno duodecimo.



VI. ARCHIEPISCOPO, ET ABBATI SANCTI STEPHANI, ET PRIORI SANCTI THEODORI JANUENSIS. Scribitur eis pro ecclesia S. Mariae de Castello. (Laterani II Kal. Martii.)

Significarunt nobis dilecti filii G. praepositus et fratres Ecclesiae Sanctae Mariae de Castello Januensi quod cum olim inter ipsos ex parte una et clericos Sancti Damiani et Sancti Nazarii ex altera super eo quod praedicti clerici contra decretum bonae memoriae Cyri archiepiscopi Januensis in ecclesiis suis in honore beatae Virginis altaria construere praesumpserunt, [Col. 0015D] coram bonae memoriae Hugone archiepiscopo Januensi et G. abbate civitatulae auctoritate piae recordationis Alexandri papae praedecessoris nostri quaestio verteretur, iidem cognitis causae meritis pro eis diffinitivam sententiam protulerunt, sicut in authentico exinde confecto evidenter apparet. Piae quoque recordationis Urbanus papa praedecessor noster praefatam confirmans sententiam, cum inter praepositum et fratres ex parte una et clericos Sancti Georgii Januensis ex altera super eodem coram ipso quaestio verteretur, pro eis sententiam promulgavit, decernens in altari quod iidem clerici in honore beatae Virginis per Bruniacensem episcopum [Col. 0016A] fecerant consecrari, licet idem ob reverentiam sacramenti remanserit consecratum, officium celebrari divinum de caetero non debere. Quocirca discretioni vestrae per apostolica scripta praecipiende mandamus quatenus praefatas sententias, exigente justitia, promulgatas faciatis per censuram ecclesiasticam sublato appellationis obstaculo firmiter observari. Nullis litteris veritati, etc. Quod si non omnes iis exsequendis, etc., tu ea, frater archiepiscope, cum eorum altero, etc.

Datum Laterani II Kal. Martii, anno duodecimo.



VII. FERRARIENSI EPISCOPO. Respondet ad ejus consulta. (Laterani III Non. Martii.)

[Col. 0016B] [(2) 1Kb] In quadam nostra epistola decretali asseris te legisse illud esse nefarium opinari quod quidam dicere praesumpserunt, in sacramento videlicet eucharistiae aquam in flegma converti. Nam de latere Christi, non aquam, sed humorem aquaticum mentiuntur exisse. Licet autem hoc magnos et authenticos viros sensisse recenseas, quorum opinionem dictis et scriptis hactenus es secutus, ex quo tamen in contrarium nos sentimus, nostrae compelleris sententiae consentire. Sed verbum Joannis apostoli te multum movere fateris dicentis: Tres sunt qui testimonium dant in terra, spiritus, aqua et sanguis, et hi tres unum sunt (I Joan. V). Quamvis hoc ultimum in plerisque codicibus minime habeatur, quod dicis ab omnibus sic exponi, illos videlicet esse [Col. 0016C] unum, id est, de una et eadem re, scilicet de humanitate Christi, testari. Porro si vera fuit aqua quae fluxit de latere Christi, et non humani corporis humor, qualiter per illam probetur quod Christus sit homo [(3) 1Kb] , non vides. Glossa namque super illum locum sic habet: Spiritus, id est, humana anima, quam emisit in passione, aqua et sanguis quae fluxerunt de latere Christi; quod fieri non posset si non haberet veram carnis naturam. Sic ergo tam ex textu quam ex glosa proponis per illam aquam probari quod Christus sit verus homo. Et ideo si dicatur quod illa non exstitit vera aqua, sed aquaticus humani corporis humor, tam expositoris quam apostoli verba intelligibilia tibi esse videntur. Sed dicto [Col. 0016D] quod fuerit vera aqua, sicut nos credimus et fatemur, nec ista nec illa sufficienter intelligis. Unde nobis humiliter supplicasti quatenus ad generalem utilitatem legentium et nebulam de tuo corde tollendam sufficienter et evidenter hoc exponere dignaremur. Nos igitur ad tuae supplicationis instantiam respondemus quod quidam dixerunt; sed erraverunt Christum non fuisse verum Deum, sed adoptivum, ut miseri Ariani. Alii vero Christum non fuisse verum hominem, sed phantasticum, ut impii Manichaei. Adversus has haereses Joannes apostolus in Epistola sua loquitur, dicens: Tres sunt qui testimonium dent in coelo, Pater, Verbum, et Spiritus sanctus; [Col. 0017A] et hi tres unum sunt (I Joan. V), per hoc intendens ostendere quod Christus sit verus Deus. Et tres sunt qui testimonium dant in terra, spiritus, aqua et sanguis (ibid.), per hoc intendens ostendere quod Christus sit verus homo. Nam ad esse hominis duo principaliter exiguntur, videlicet corpus et anima, ex quorum conjunctione verus homo subsistit. Per hoc autem quod in articulo mortis Christus inclinato capite tradidit spiritum, de quo voce magna clamaverat: Pater, in manus tuas commendo spiritum meum (Luc. XXIII), manifeste probatur quod ipse spiritum habebat, non solum vitalem flatum, sed animam quoque rationalem, de qua praedixerat: Tristis est anima mea usque ad mortem (Matth. XXVI); et: Potestatem habeo ponendi animam meam et iterum [Col. 0017B] sumendi eam (Joan. X). Per hoc autem quod unus militum lancea latus ejus aperuit, et continuo exivit sanguis et aqua, probatur aperte quod Christus verum corpus habebat. Nam de phantastico corpore nec sanguis nec aqua potuisset exire. Unde ille qui vidit, testimonium quidem perhibuit, et testimonium ejus est verum, quod tres sunt qui testimonium dant in terra, spiritus, aqua, et sanguis, quod videlicet Christus sit verus homo ex anima rationali subsistens: quod probatur ex eo quod talem [(4) 1Kb] spiritum emiserit ex vero corpore; quod inde probatur, quoniam ex eo sanguis exivit et aqua. Rationalis quippe anima non posset vivificare nisi corpus humanum, ex quibus verus homo consistit. [Col. 0017C] Caeterum, sicut verus fuit spiritus et verus sanguis, ita procul dubio vera aqua, cum Christus sit veritas, et a veritate omnis fallacia sit penitus aliena. Nam si non fuisset aqua sed flegma quod de latere Salvatoris exivit, ille qui vidit et testimonium verum [(5) 1Kb] perhibuit, profecto non aquam sed flegma dixisset. Nec in hoc verum regenerationis sacramentum fuisset ostensum, cum per sacramentum baptismi non regeneremur in flegmate, sed in aqua. Neque per hoc vero [(6) 1Kb] posset argumento probari quod in sacramento eucharistiae admiscenda sit aqua vino, si de latere Christi non aqua sed flegma cum sanguine profluxisset. Sed nec vera fuisset figura quae super hac re praecessit in veteri testamento, quando videlicet Moyses virga percussit [Col. 0017D] silicem, et ex ea quidem non flegma sed aqua manavit. Restat igitur ut qualiscunque fuerit illa aqua, sive naturalis, sive miraculosa, sive de novo divina virtute creata, sive de componentibus ex parte aliqua resoluta, procul dubio vera fuerit, cum naturaliter possit et compositum in componentia et elementatum in elementa resolvi; quemadmodum verus exstitit sudor ipsius, sicut guttae sanguinis decurrenits in terram. Cum autem ad compositionem humani corporis quatuor elementa concurrant, videlicet terra et aqua, aer et ignis, et ad [Col. 0018A] vegetationem ejusdem corporis quatuor humores similes illis conveniant, videlicet sanguis et cholera, flegma et melancholia, ut veritatem humani corporis expressius demonstraret, unum ex illis et unum ex istis Joannes expressit, illaque potius ex illis et istis, quae magis mysterio congruebant, ex elementis aquam, et ex humoribus sanguinem, in quibus duobus duo maxima sacramenta, redemptionis videlicet et regenerationis, elucent.

Datum Laterani III Non. Martii, anno duodecimo.



VIII. PATRIARCHAE HIEROSOLYMITANO APOSTOLICAE SEDIS LEGATO. De translatione episcopi Yporiensis ad patriarchatum Antiochenum [(7) 1Kb] . (Laterani III Non. Martii.)
[Col. 0018B]

Gratum gerimus et acceptum et tuam prudentiam dignis in Domino laudibus commendamus quod inter imminentia circumquaque discrimina, circa ea quae tuae sollicitudini sunt commissa ita te fortiter et prudenter exerces ut ex magna parte tuae possimus operae imputare si quid nunc orientali provinciae vel de persecutione subtrahitur vel ad requiem procuratur. Attendentes igitur quod ad utrumque poterit proficere postulatio quam dilecti filii canonici Antiocheni de venerabili fratre nostro Yporiensi episcopo, tuo [(8) 1Kb] studio mediante fecerunt, de consilio fratrum nostrorum illam duximus [Col. 0018C] approbandam, sperantes quod cum ipse sit simplex, rectus ac timens Deum, et in ejus lege probatus, non solum Ecclesiae quae vocavit eumdem utiliter praesidebit, verum etiam eo tibi teque illi ad mutuum solatium assistente, per unanimem charitatem duorum generalis terrae sanctae profectus poterit efficacius promoveri. Quapropter ipsum per litteras apostolicas exhortati ut onus illud cum humilitate prompta suscipiat, per praesentem nuntium, in cujus recessu nondum poterat ad nos ejusdem episcopi recurrisse responsum, fraternitati tuae super hoc ad praesens aliud non duximus respondendum nisi quod eum, quem firmiter credimus super hoc nostro mandato et consilio pariturum, celerius quam poterimus ad te simul et Antiochenam Ecclesiam transmittemus, non [Col. 0018D] solum patriarchalia sibi conferentes insignia quae conferri decebit a nobis, verum etiam in necessariis hilariter providentes, in quibus possit commode pertransire. Tu ergo, sicut expedire cognoveris provideas interim diligenter universa quae negotium hoc contingunt [(9) 1Kb] . Caeterum super iis quae de discordia inter illustrem regem Armeniae ac dilectos filios fratres militiae Templi, nec non et inter comitem Tripolitanum ac regem eumdem pro nepote suo nostro apostolatui suggessisti, hoc providimus expedire, ut cum, donec fidelium cervicibus imminet [Col. 0019A] gladius paganorum, ii quos illis concorditer oportet opponi sine periculo gravi nequeant ad invicem discordare, adhuc opportune importune prudenter studeas et diligenter insistas ad treugas invicem ineundas, si forte dissensionum causas nequiveris inter eos judiciali calculo terminare, excommunicationis sententiam pro Templariis rationabiliter promulgatam usque ad satisfactionem condignam faciens inviolabiliter observari. Regi quoque praedicto suadeas diligenter ut ea quae praefatis Templariis ablata detinet minus juste restituat, et alia nec auferre nec detinere praesumat injuste, ex parte tam nostra quam tua sibi fortiter comminando et interminando prudenter quod cum abstulerit illis ea per quae repugnare possent perfidiae paganorum, verendum [Col. 0019B] procul dubio sibi erit ne, non obstante quod Christianos non impugnare noverunt, armentur in ipsum, qui sic eos debilitando videtur paganos contra ipsos armare, maxime dum propter hoc est a communione fidelium segregatus. Cum autem de terrae sanctae necessitatibus, quantum in ea potest ab homine procurari, in tuam specialiter inter homines fiduciam respiremus, rogamus et obsecramus in Domino Jesu Christo quatenus etsi peccata populi tanta sint quod nedum vetus flagellum avertere mereantur, verum etiam novum excipere digni essent, quia tamen Deus infinitae misericordiae iniquitates singulas non observat, nec sperantium in se afflictionibus delectatur, tribulationem pauperum [Col. 0019C] pronunties ante ipsum, et in conspectu ejus tuam orationem effundas, ut et culpam diluat et poenam avertat, cum ipsius adjutorio praebens operam, prout poteris, efficacem ad terram ipsam inter circumstantes angustias conservandam. Nos enim, qui pro suis doloribus moerore afficimur tota die, nec cessavimus hactenus, nec cessamus, in quantum vires Dominus administrat, opportunum sibi procurare succursum. Et cum jam Philippo quondam duce Sueviae interempto, ac charissimo in Christo filio nostro illustri rege Ottone in Romanorum imperatorem electo totum imperium obtinente, ipsius discordia sit sedata, quae succursum ejusdem terrae multipliciter impedivit, insistimus incessanter ut ei plenius et fortius succurratur. Praeterea non te lateat [Col. 0019D] quod in proximo quamdam pecuniam non modicam disponimus destinare, assignandam tibi et Templariis ac fratribus Hospitalis, et in utilitates ejusdem terrae, prout expedire videbitur, exponendam.

Datum Laterani III Non. Martii, pontificatus nostri anno duodecimo.



IX. CISTERCIENSI, DE FIRMITATE, DE PONTINIACO, DE CLARAVALLE, DE MORIMUNDO, ET UNIVERSIS CISTERCIENSIS ORDINIS ABBATIBUS. De negotio interdicti Anglican (Laterani II Non. Martii.)

[(10) 1Kb] Expositis nobis iis quae ad petitionem vestram [Col. 0020A] super interdicti negotio in regnum Angliae promulgati nos inductura putastis, intelleximus ea maxime circa quatuor comprehendi. Primo quod privilegium speciale per antiquam, nec aliquando, sicut dicitis, violatam, consuetudinem approbatum, cum nihil demerueritis circa ipsum, conservari vobis humiliter flagitatis. Secundo, quod cum extra communes sitis positi mansiones, tanto sine scandalo quanto sine consortio celebrare poteritis aliorum. Tertio, quod ex dissuetudine celebrandi gravis in religione jactura et in ordine dissolutio secutura timetur. Quarto, quia per immolationem hostiae salutaris Deus, in cujus manu cor regis est, et quocunque voluerit vertet illud, citius super hoc speraretur esse placandus, ut ipsum a sua duritia revocaret. Habito [Col. 0020B] itaque cum fratribus nostris diligenti tractatu, et iis quae pro petitione praedicta cum illis quae contra ipsam facere videbantur mutua compensatione collatis, causas causis invenimus repugnare. Licet enim nobis ab initio placuisset ut circa vos juxta privilegii vestri tenorem ejusdem interdicti fuisset sententia temperata, quia tamen hi qui tulerant eamdem auctoritatem apostolicam habuerunt, nihil in ipsius privilegii praejudicium factum esse videtur, quod salva semper auctoritate praedicta noscitur esse concessum. Propter quod ipsi quoque consuetudini, quae nimirum et ex ipso et cum ipso processit, non est praejudicialiter derogatum, pro qua in hoc praesertim articulo conservanda rogare sero [Col. 0020C] videmini recordati; quandoquidem super hoc postquam interdictum coepistis, nec privilegio nec consuetudine vos tuendo, servare, praeposteris ad nos precibus recurristis, non attendentes forsitan quod res ipsa multipliciter est ex multis circumstantiis aggravata, propter quas difficile jam est vestris precibus condescendi, quibus forte facile potuisset in principio provideri. Sane si rex, cum quo remisse non est in hac pugna luctandum, ex quacunque parte lentescere nos sentiret, de nostra fortasse sumeret debilitate vigorem, et suspicatus ex pusillanimitate nos facere quod ex providentia faceremus, praevalendi fiducia tanto contra manus arctantis eum pertinacius se opponeret quanto lentius eas suo conamini restitisse putaret. Praeterea visum est [Col. 0020D] quod non solum clerici saeculares, sed et alii quoque religiosi, si petitio vestra consequeretur effectum, ad grave possent scandalum commoveri, cum isti religionem vestram quodammodo, ex eo quod decimas ipsorum percipitis, aemulentur, ac solatium reputantes socios habere poenarum, gravius torquerentur ex eo, si tacentibus ipsis vos intermissa viderent officia resumpsisse, quam si nunquam ab initio cessassetis, quos potius suis vellent moribus conformari, ut sicut gaudetis cum gaudentibus, ita etiam cum lugentibus lugeretis, et illi qui, quantum ad hoc, vobiscum gaudent quasi similibus privilegiis, gratiam vobis factam suam injuriam reputarent, nisi permitteretur eisdem saltem clausis januis [Col. 0021A] et non pulsatis campanis, exclusis excommunicatis et interdictis, secundum sua privilegia celebrare, quia quanquam ista non sint in privilegiis vestris expressa, utraque tamen privilegia, vestra videlicet et illorum, quantum in hoc, ad eumdem tendere videntur effectum, eo quod illa quae in iis exprimi familiaris hominum monuit habitatio, taceri suasit in vestris remotior solitudo. Alioquin in hujusmodi casu tam accusabiliter excommunicatis vel interdictis accedentibus et praesentibus cantaretur a vobis quam excusabiliter ipsis recedentibus et absentibus celebraretur ab illis. Aliud quoque petitioni vestrae videbatur obstare, confusio scilicet exsecutorum nostrorum. Qui cum in hoc zelum secundum scientiam procul dubio habuisse noscantur, imo cum pro [Col. 0021B] causa praesenti nec iram principis nec exsilium declinarint, sed usque ad mortem obedire parati, quod injunctum est eis laudabiliter et constanter sint hactenus exsecuti, profecto indignissimum reputamus ut quasi quod ab eis bene actum est reprobando, non solum confusionem inducamus in ipsos, verum etiam totum quod in eis ex magna parte consistit negotium enervemus. Illud autem quod de dissolutione ordinis, quae timetur ex celebrandi dissuetudine proventura, non est visum se usquequaque cum alio periculo compensare; quia cum in hac lucta pro universalis pugnetur Ecclesiae libertate, periculosius universi quam partis pro universo commoditas laederetur, quanquam et aliter valeatis cum Domini adjutorio a dissolutione vos hujusmodi praeservare. [Col. 0021C] Caeterum licet satis religiose credatur quod salutaris hostiae immolatio finem optatum huic negotio citius impetraret, speratur tamen quod si poenam hanc indebitam pertuleritis patienter, spiritus qui pro vobis inenarrabilibus gemitibus interpellat, felicem exitum super hoc celeriter obtinebit ab illo qui per poenae indebitae patientiam, quae non rapuit exsolvendo, redemit nos Dominus Jesus Christus. Quapropter rogamus et obsecramus vos, filii dilectissimi, quatenus attendentes quod jam quasi negotium est in fine, illud interturbare nolitis, sed pensatis omnibus quae superius sunt expressa propter Deum et nos, qui ferventissima charitate zelamur vos et ordinem vestrum, imo etiam veneramur, hoc in [Col. 0021D] patientia sustinentes, insistatis orationibus apud Deum ut actorem culpae sic molliat quod poenae latores absolvat, pro certo sperantes quod propter indignam poenam, non solum a Deo, verum etiam et a nobis digna vobis retributio reservatur.

Datum Laterani II Non. Martii, anno duodecimo.



X. LONDONIENSI, ELIENSI ET WIGORNIENSI EPISCOPIS. De eadem re. (Datum ut aliae.)

Cum Cisterciensis ordinis fratres sincerissimo diligamus affectu, fraternitatem vestram rogandam duximus et monendam, per apostolica vobis scripta mandantes attente quatenus interdicti rigorem, de quo nobis exstitisset acceptum, si secundum privilegia [Col. 0022A] sua fuisset ab initio temperatum, circa illos temperare curetis, quantum fieri poterit, sine gravi scandalo aliorum, ita quod non rumpatur nervus ecclesiasticae disciplinae: quae nervo propterea comparatur, ut dissolvi non debeat, sed possit inflecti cum necessitas postularit. In quo quanto benignius nos vobis deferimus, tanto vos illis benignius deferatis, quorum providentiae cuncta quae ad hunc spectant articulum ab initio commisimus moderanda. Quod si non omnes iis exsequendis potueritis interesse, duo vestrum ea, etc.

Datum ut in alia per totum.



XI. ROFRIDO TITULI SANCTORUM MARCELLINI ET PETRI, PRESBYTERO CARDINALI, CASMENSI ABBATI ET MAGISTRO ROBERTO DE ALBETO. Committitur eis causa quaedam Marsicana. (Laterani XV Kal. Aprilis.)
[Col. 0022B]

Cum causam quae inter monasterium Casemarii et Ecclesiam Marsicanam, super eo quod quaedam permutatio de ecclesiis de Pertuso et Sancti Nicolai de Capellis facta in ejusdem monasterii praejudicium dicebatur, dilectis filiis priori de Furca et vicedomino Verulano duxerimus committendam, ipsi testes utrinque productos recipere curaverunt. Verum attestationibus publicatis, coeperunt praedicti testes constanter asserere se nequaquam, ut scriptum fuerat, deposuisse: quod parati erant interposito juramento firmare. Unus quoque judicum praedictorum [Col. 0022C] per suas nobis litteras intimavit dicta ipsorum testium per scriptoris incuriam vel malitiam aliter quam testes deposuerint conscripta fuisse. Propter quod ex parte monasterii fuit nobis humiliter supplicatum ut eidem in tanto gravamine succurrentes, interrogari praedictos testes iterum faceremus. Sed ad hoc fuit ex adverso propositum quod cum publicatis attestationibus dicta testium partes didicerint, dicti testes interrogari super veteri articulo secundum juris ordinem non debebant, eo quod possent de facili subornari; maxime cum eorum dictum super hujusmodi articulo esset inutile, quod forent in singulis assertionibus singulares. Sed nec judici esset in hac parte credendum, cum id [Col. 0022D] quod praemissum est absque collegae sui conniventia scripserit et suam videatur turpitudinem allegare. Nos ergo in hoc aequitatem sequi volentes, discretioni vestrae per apostolica scripta mandamus quatenus si personae testium tales sunt de quibus ne pejerare velint merito praesumatur, et praedicti judices vel alter eorum, saltem reliquo nequaquam contradicente, de veritate dicenda qualiter testes deposuerint supradicti praestare voluerint juramentum, vos eorum juramento recepto, ea quae ipsi vel supradicti testes super illo articulo dixerint fideliter conscribatis, sub sigillis vestris eadem ad nostram praesentiam remittentes, ita videlicet ut nullum ex hoc alterutri parti praejudicium generetur. Nos etenim postquam eorum dicta inspexerimus diligenter, [Col. 0023A] in eodem negotio, prout expedire viderimus, procedemus.

Datum Laterani XV Kal. Aprilis, anno duodecimo.



XII. NICOLAO ALEXANDRINO PATRIARCHAE. Littera consolatoria scribitur. (Laterani X Kal. Aprilis.)

Fraternitatem tuam in Domino commendamus quod in medio pravae ac perversae positus nationis, quasi lilium inter spinas devotionis odorem emittis, et ab uberibus sanctae Romanae Ecclesiae matris tuae te ac eos qui pro Christi nomine captivi tenentur nihilominus servitute postulas consolari, quorum te angit angustia et scandalum saepe urit. Deus autem patientiae ac solatii te ac illos consolari dignetur, et [Col. 0023B] omni gaudio et pace repleat in credendo, ut in spe ac virtute sancti Spiritus abundetis ad aeternae satietatis gaudia perventuri. Licet igitur ipsi variis tribulationibus affligantur, tu tamen, tanquam pius Pater et pastor, eosdem ad patientiam non desinas exhortari, ne in tribulationibus ipsis deficiant; quia id quod in praesenti est momentaneum et leve tribulationis ipsorum, supra modum in sublimitate aeternum gloriae pondus operabitur in eisdem. Non enim sunt condignae passiones hujus temporis ad futuram gloriam quae revelabitur in nobis, juxta quod Apostolus protestatur. Hi sane qui tribulationes pro Christi nomine patiuntur, procul dubio conregnabunt, si tamen fiduciam et gloriam spei usque ad finem contineant inconcussam. Virtutum enim [Col. 0023C] tribulatio est adjutrix, et auditui dat vexatio intellectum. Aeternitatis namque praemia praestolantes, ex adversitatibus sumunt vires; quia crescente pugna, sibi manere victoriam non ambigunt gloriosam. Sic equidem desideria electorum ex adversitate proficiunt, dum praemuntur, sicut ignis flatu premitur ut excrescat, et ex eo quod exstingui cernitur roboratur. Tu ergo, venerabilis frater, omne gaudium aestimato cum in varias tentationes incideris, sciens quod tribulatio patientiam operatur, patientia probationem, probatio vero spem, spes autem non confundit. Fidelis autem Deus, qui te non patietur tentari supra id quod potes, sed faciet etiam cum tentatione proventum, ut valeas sustinere. Itaque [Col. 0023D] confortare in Domino et in potentia virtutis ipsius, qui etsi te ad modicum dereliquit, educet tamen quasi lumen justitiam tuam et judicium tuum tanquam meridiem, cum venerit cum senatoribus terrae, et impii tunc in tenebris conticescent. Nos enim, qui secundum Apostolum cum infirmantibus infirmamur et cum scandalizatis exurimur, tibi et ipsis, quantum Paracletus concesserit Spiritus, consolationis suffragia curabimus impertiri, sperantes in eo qui diebus istis novissimis antiqua coepit miracula innovare quod circa vos mirabiliter et misericorditer operabitur ad laudem et gloriam nominis sui, quod est benedictum in saecula saeculorum.

[Col. 0024A] Datum Laterani X Kal. Aprilis, pontificatus nostri anno duodecimo.



XIII. EPISCOPO PATAVIENSI, ET ABBATI DE BOVINGARDENBERG PATAVIENSIS DIOECESIS. De eo qui monachus factus est consensu uxoris. (Laterani III Non. Aprilis.)

[(11) 1Kb] Veniens ad praesentiam nostram dilectus filius L. lator praesentium nobis humiliter intimavit quod cum olim intrandi monasterium propositum concepisset, pluribus sacerdotibus, militibus et aliis bonis viris praesentibus apud uxorem suam precibus institit ut super hoc suum impertiretur assensum, eisdem presbyteris primitus exoratis ne praefatae mulieri exponerent quod et ipsam oporteret derelinquere [Col. 0024B] saeculum, si viro suo daret licentiam ad monasterium convolandi. Cumque ipsum mulier ne ab ea discederet vice mutua precaretur, ipse asserens quod nisi ab ea posset super hoc obtinere licentiam, non solum ei se inutilem redderet, sed etiam toti mundo, illa deinde tam ipsius quam multorum astantium precibusque devicta, caput ejus altari supposuit manu sua: qui, ea praesente, tonsoratus ibidem monasterium adiit, et, finito probationis tempore, professionem fecit solemniter monachalem; illa vero in saeculo remanens, inhonestos amatores admisit. Unde idem L. metuens ne suae continentiae illius incontinentia imputetur, an in monasterio perseverare debeat a nobis consilium postulavit. Quocirca discretioni vestrae per apostolica [Col. 0024C] scripta mandamus, quatenus si est ita, praedictum L. in monasterio quod intravit absque inquietatione cujusquam perseverare libere permittatis. Licet enim videatur in hoc non modicum deliquisse quod captiose asseruit quia, nisi sibi eadem mulier consentiret, tam sibi quam toti mundo se inutilem redderet, et cum presbyteros exoravit ne praedictae mulieri exponerent quod eamdem relinquere saeculum oporteret, si forte licentiam daret viro, ex quo tamen eadem mulier caput viri altari sponte supposuit, et postmodum, sicut asseritur, vixit incontinenter, super revocatione ipsius non esset aliquatenus audienda, cum ejus intentio, si eumdem forte repeteret, exceptione possit commissae fornicationis elidi; [Col. 0024D] maxime cum antequam fuerit fornicata, ipsum non duxerit repetendum.

Datum Laterani III Non. Aprilis, anno duodecimo.



XIV. HUGBALDO ARCHIEPISCOPO RAVENNATI. De correctione monasterii S. Adelberti. (Laterani II Non. Aprilis.)

Correctione monasterii Sancti Adelberti supra Padum in Ravennatensi dioecesi, sicut asseris, constituti tibi tunc Faventino episcopo et venerabili fratri nostro episcopo Lucensi et dilecto filio abbati Sancti Joannis evangelistae Ravennat. dudum auctoritate nostra commissa, cum ad idem monasterium [Col. 0025A] venissetis, invenistis illud graviter collapsum in temporalibus et in spiritualibus deformatum. Unde cum non esset ibidem qui faceret bonum usque unum, paucissimos monachos in eodem inventos et viventes in multorum scandalum dissolute juxta mandati nostri tenorem exinde depulistis, cui nequivistis postmodum in rectore idoneo providere, quolibet curam ejusdem monasterii recusante. Cum autem nuper ad sedem apostolicam veniens proposueris coram nobis Ravennatem Ecclesiam olim dictum monasterium tenuisse, quod etiam per privilegium felicis recordationis Innocentii papae, praedecessoris nostri ei exstitit confirmatum, illud tibi restitui petiisti. Quia vero de jure ipsius Ecclesiae nobis plene liquere non potuit, volentes tibi gratiam [Col. 0025B] facere specialem, de fratrum nostrorum consilio ex benigna providentia tibi personaliter duximus supradictum monasterium committendum, ut liberam provisionem atque correctionem auctoritate nostra obtineas in eodem. Tu ergo, sicut vir providus et discretus, gratiam tibi factam attendens, per diligentiam sollicitam et sollicitudinem diligentem illud studeas taliter in spiritualibus et temporalibus reformare ut circa idem factum pleniorem apostolicae sedis gratiam merearis.

Datum Laterani II Non. Aprilis, etc., ut supra.



XV. ABBATI DE TILIETO. Eum horratur ut electioni de se factae consentiat. (Laterani anno duodecimo.)
[Col. 0025C]

[(12) 1Kb] Novariensis Ecclesiae nova necessitas novum onus et a nobis imponi et a te suscipi persuadet. Quae pastoris regimine destituta, cum in quemquam de suis concordare nequisset, in te demum unanimi voto convenit, valde quidem et ad promovendum bonum sui regiminis necessarium, et ad removendum malum schismatis opportunum. Proinde licet sedeas ad pedes Domini cum Maria circa unum necessarium meditante, Marthae tamen erga plurima satagentis non debes ministerium aspernari, quia Dominus et Mariam diligebat et Martham; nec illas duas tantum sorores amabat, sed et Lazarum fratrem earum quatriduanum mortuum et fetidum in [Col. 0025D] monumento jacentem. Qui nisi peccatores amasset, de coelis ad terras minime descendisset. Non enim venit vocare justos, sed peccatores, ut quaereret quod perierat et salvaret. Cujus utique si te verum discipulum confiteris, et sicut ille dilexit diligere didicisti, non refugies pro fraternae utilitatis amore ad exterius atrium de cubiculo interiori procedere, quandoquidem illum nosti propter nimiam charitatem quia delexit nos de secreto Patris ad publicum humanae conditionis exisse, cum subtrahere tibi de charitate non modicum videreris, si monachum episcopare non valeat quae Deum potuit humanare. Inter duarum ergo sororum constitutus amplexus, [Col. 0026A] utraque sibi te vendicare volente, subtiliter intuere quod licet Rachel pulchrior esset facie, Lia tamen fecundior erat prole; quoniam etsi contemplativa sit vita suavior, tanquam magis quieta, vita tamen activa est fructuosior, tanquam amplius opportuna. Nam ubi gravior est conflictus, gloriosior est triumphus, Apostolo attestante, quod non coronabitur quis nisi legitime certaverit. Unde Christus secundum carnem non de Rachele natus est, sed de Lia; nec Maria, sed Martha, ipsum in domum suam legitur recepisse. Cum autem dona gratiae quibus praeemines non pro te tantummodo sed pro aliis accepisse credaris, non te decet ita solius contemplationis studiis inardescere quo minus ubi necesse fuerit utilitatibus proximorum studeas imminere ne, [Col. 0026B] si per speculationis secessum quietem tuam saluti praetuleris aliorum, reus judiceris ex tantis quantis potuisses ad publicum veniendo prodesse.

Quapropter etsi praeteritorum oblitus, et ad anteriora cum Apostolo te extendens, retrocedere non disponas, attendere tamen debes quod sanctis animabus praecurrere non valebis, de quibus cum propheta dixisset quod ibant et non revertebantur, quoniam ad virtutes ibant et non revertebantur ad vitia, protinus quod ibant et revertebantur adjunxit, quoniam ad contemplationem ibant et revertebantur ad actionem; quemadmodum Moyses ibat in montem ut loqueretur cum Domino, et confestim revertebatur ad castra ut intenderet necessitatibus [Col. 0026C] populorum. Christus quoque cum ascendisset in montem solus orare, descendit illico ad discipules periclitantes in mari. Haec autem, fili charissime, tibi proponimus, ut electionem Ecclesiae memoratae canonice de te factam devote recipias, qui tanquam Aaron vocaris a Domino, ne forsan jugum Domini subterfugiens illud alleges quod nemo mittens manum et rescipiens retro, aptus est regno Dei, cum uxor Lot retro respiciens in salis statuam sit conversa; quodque sponsa dicit in Canticis: Lavi pedes meos, quomodo inquinabo eos (Cant. V)? cum ille qui lotus est non indiget nisi ut pedes lavet, et mundus est totus. Quantumlibet enim anima tua contemplandi dulcedine delectata inter amoena Domini suavi somno soporata quiescat et quies ejus [Col. 0026D] suscitatore non debeat importuno turbari, velle tamen debet evigilare cum expedit; quoniam sponsus qui dicit: Adjuro vos, filiae Jerusalem, per capreas cervosque camporum ne suscitetis nec evigilare faciatis dilectam donec ipsa velit (Cant. II), non ut penitus non excitetur adjurat, sed cum adjuncto, videlicet donec velit. Et utique velle debet cum paucis interpositis idem addat: Surge, amica mea, sponsa mea, et veni (ibid.). Et illa inquit: Surrexi ut aperirem dilecto meo, manus meae distillaverunt in myrrham, digiti mei probatissima myrrha pleni (Cant. V). Ad quod signandum cum Dominus dixisset apostolis: Dormite jam et requiescite; in continenti, surgite, [Col. 0027A] inquit, eamus (Matth. XXVI). Dicente itaque tibi Domino: Surge de somno intermittendae quietis, et eamus in exercitium necessariae actionis, quid tibi, quid est aliud faciendum nisi hoc quod animae tuae dicitur: Surge, propera, amica mea, et veni. Nec tantum surge dicitur, sed propera, ut sit obedientia sine mora. Post testimonia quoque proponimus et exempla, ut ad majorem firmitatem basis sit sub columna. Beatus quippe Gregorius de monasterio fuit ad apostolatum assumptus, et sanctus Martinus de monachatu ad praesulatum vocatus, cujus verbum te volumus prudenter advertere. Domine, inquit, si adhuc populo tuo sum necessarius, non recuso laborem, fiat voluntas tua, imitatus Apostolum, qui dicebat: Cupio dissolvi et esse cum Christo. Necessarium [Col. 0027B] autem est propter vos in carne manere (Philip. I).

Sed dices [(13) 1Kb] : Impar sum illis meritis. Monachus enim, non praedicatoris officio me ingerere, sed me ac mundum legendo adventum Domini debeo pavidus exspectare. Sciens enim imbecillitatem meam et fragile vas quod porto, vereor offendere, ne impingens corruam et confringar. Castigator mei sum, ita ut etiam quae tuta sunt pertimescam. Expertus naufragium ad pelagus redire pavesco. In eremi pace sedeo, quia mundi bella formido. Secessum appeto solitudinis, quia tumultum vereor civitatis. Odorem coelestis patriae concupisco, quia fetorem abominor hujus mundi. Quod si responderimus tibi, hoc non est pugnare sed fugere [(14) 1Kb] . Sta in acie, [Col. 0027C] adversariis armatus obsiste ut postquam viceris coroneris, fortasse subjunges: Fateor, inquiens, debilitatem meam. Nolo spe pugnare victoriae, ne victoriam aliquando pugnans perdam. Si fugero, devitavi periculum; si stetero, aut vincendum mihi est aut cadendum: qui pugnat, et superari potest et vincere; sed ego cum fugero, non vincor in eo quod fugio, sed ideo fugio ut non vincar. Non est enim securum vicino serpente dormire; quoniam etsi possit contingere ut non moriar, potest tamen ut aliquando mordeat evenire. Caeterum si propterea pugnam vitas quoniam utrum superaturus sis vel superandus ignoras, quomodo speras quod in cremo vincere tantum valeas et non vinci, cum [Col. 0027D] certum sit non leviora, licet occultiora, frequenter ibi bella moveri. Nam et Lucifer cecidit ab empyreo; Adam exsulavit a paradiso; Lot etiam in monte peccavit, et Christus tentatus est in deserto, non tamen victus, sed vincens, ut post multa perditionis exempla ipse unicum nobis fieret liberationis exemplar. Unde cum utrobique magna sit pugna, sed incerta victoria, cur non potius illud eligis unde, si viceris, gloriosior est corona? Sed et coluber juxta foramen suum existentem hominem saepe pertransivit intactum, qui tamen alium suo quandoque thalamo venenavit inclusum. Quocirca discretionem [Col. 0028A] tuam rogandam duximus et monendam, per apostolica tibi scripta praecipiendo mandantes, ac in remissionem peccaminum injungentes [(15) 1Kb] , quatenus cum communis utilitas sit praeponenda privatae, tuum jactans in Domino cogitatum, ad regimen Ecclesiae supradictae promptus accedas, ut cum beatus sit qui seminat super aquas, et maledictus qui frumentum abscondit in populo, talentum tibi a Deo creditum nec in sudario liges nec in terra suffodias, sed nummulariis tribuas ad usuram, pro temporalibus recepturus aeterna, diligenter attendens quod nemo accendit lucernam et ponit eam sub modio, sed super candelabrum, ut luceat cunctis qui sunt in domo. Cum autem secundum leges humanas ad suscipienda publica munera quidam [Col. 0028B] sint compellendi, cur non magis secundum leges divinas cogendi sint aliqui ad ecclesiastica officia exsequenda, dicente Scriptura: Compelle illos intrare (Luc. XIV). Tu ergo coactionem nequaquam exspectes, sed sponte offeras voluntatem; quoniam et excusatio quam hactenus praetendisti approbari potest ejus exemplo qui dicit: A, a, a, Domine Deus, nescio loqui, quoniam puer ego sum (Jer. I), et obedentia commendari valebit ad instar ejus qui dixit: Ecce, Domine, mitte me (ibid.). Illam enim excusationem non credimus admittendam quod ideo nolis de monachatu ad pontificatum transire quia non vis de quiete regredi ad laborem, praetendendo forte verbum Psalmistae dicentis: Quis dabit mihi pennas sicut columbae et volabo et requiescam; ecce [Col. 0028C] elongavi fugiens, et mansi in solitudine, exspectavi qui me salvum faceret a pusillo animo et tempestate (Psal. LIV). Absit ut illi te non solum praeferre sed conferre praesumas qui protinus post baptismum ductus est a spiritu in desertum, et cum quadraginta diebus et quadraginta noctibus jejunasset, mox ad dispensationem sibi creditam exsequendam exivit, factus obediens Deo Patri usque ad mortem crucis. Et tu cave prudenter ne circa bonum obedientiae, quae victimis antefertur, inobediens efferaris, ariolis et idololatris comparandus; praesertim cum non sic semper evoceris ad publicum ut deseras omnino secretum, quin potius quod in otio contemplationis didiceris in exercitio doceas actionis. Nam [Col. 0028D] et unigenitum Patris Verbum non sic a Patre descendit ut non remaneret cum Patre, ipso testante: Nemo ascendit in coelum nisi qui de coelo descendit Filius hominis qui est in coelo (Joan. III). Flumina quoque non sic egrediuntur de mari ut non revertantur ad mare; quia, juxta sententiam Salomonis, ad locum unde flumina exeunt revertuntur; et tu sic frequenter impendes te aliis quod te nonnunquam restitues ipse tibi.

Datum Laterani anno duodecimo.



XVI. EPISCOPO ET ARCHIDIACONO CUMANIS. De dissolvendo matrimonio cujusdam. (Laterani III Non. Aprilis.)
[Col. 0029A]

Preces dilecti filii nobilis viri A. Cumani civis nobis accepimus supplicantis ut cum M. mulier Cumana, cum qua matrimonialiter per viginti annos et ultra permansit, consanguinea sua sit, et non solum ipsa Cathara sit effecta, verum etiam ad corrumpendum eum et familiam suam pariter et vicinos die noctuque laborans, quamdam sororem suam ad haeresim provocarit, quinimo ipsi viro suo carnali debito denegato recesserit ab eodem, ac venire ad judicium citata contemnat, eos judicio faceremus Ecclesiae ab invicem separari. Quocirca discretioni [Col. 0029B] vestrae per apostolica scripta mandamus quatenus si est ita, et consanguinitas inter eos legitime coram vobis accusata fuerit et probata, sublato cujuslibet contradictionis et appellationis obstaculo inter ipsos divortii sententiam promulgetis. Si vero praefata mulier citata legitime praesentiam vestram adire vel judicio vestro parere contempserit, cum excommunicationem non timere dicatur, vos nihilominus testes adversus eam a praedito viro productos recipere procuretis.

Datum Laterani III Non. Aprilis, anno duodecimo.



XVII. ARCHIEPISCOPO SANCTAE R. E. CARDINALI ET CAPITULO MEDIOLANENSI. De negotio Durandi de Osca et sociorum suorum. (Laterani III Non. Aprilis.)
[Col. 0029C]

[(16) 1Kb] Ex tuarum, frater archiepiscope, tenore accepimus litterarum quod cum dilectus filius Durandus de Osca et quidam alii socii ejus, qui pauperes catholici nuncupantur, ad te cum nostris litteris accessissent, eos benignitate debita suscepisti, et quod pro illis tuae fraternitati mandavimus satagens pro viribus adimplere, quosdam de societate ipsorum in Italia commorantes, juxta formam qua idem Durandus reconciliatus fuerat coram nobis, reconciliasti ecclesiasticae unitati. Idem quoque Durandus et socii ejus suis nobis litteris intimarunt quod reconciliatis Ecclesiae per te dictis [Col. 0029D] fratribus eorumdem, quidam alii fere centum reconciliari volebant, dummodo quoddam pratum quod commune Mediolanense ipsis olim concesserat, in quo sua schola constructa consueverant convenire ac exhortari fratres adinvicem et amicos, quam bonae memoriae praedecessor tuus destrui fecerat dum essent excommunicationis vinculo innodati, et nunc iterum est erecta, ipsi concedere velles, ut ad exhortationem mutuam faciendam fratribus et amicis libere valeant convenire. Unde nobis humiliter supplicarunt ut pratum praedictum eisdem faceremus concedi ad proponendum in schola praefata more solito verbum Dei. Cum igitur non propter [Col. 0030A] rem temporalem, sed propter aeternam mercedem, reconciliari debeant ecclesiasticae unitati, cum nullus salvari valeat extra arcam, petitionem hujusmodi non duximus approbandam, cum in reconciliatione ipsorum conditio non debeat hujusmodi adhiberi. Quocirca discretioni vestrae per apostolica scripta mandamus quatenus si propriae salutis intuitu Deo et Ecclesiae reconciliari voluerint, eos juxta formam qua reconciliatus in praesentia nostra Durandus exstitit supradictus, et quam tibi, frater archiepiscope, per alias litteras nostras expressimus, ipsos in Ecclesiae gremium recipere mansuetudine debita satagatis, et si demum secundum datam vobis a Deo prudentiam tam ecclesiasticae honestati quam eorum saluti videritis expedire, pratum praedictum [Col. 0030B] seu alium locum idoneum, in quo ad exhortandum seipsos et amicos eorum cum timore Domini valeant convenire, concedatis eisdem sine gravi scandalo aliorum, quoniam aliter est cum conversis quam cum perversis agendum.

Datum Laterani III. Non. Aprilis, anno duodecimo.



XVIII. PETRO COMPOSTELLANO ARCHIEPISCOPO. Conceditur ei ut pallio uti possit extra provinciam. (Laterani IV Non. Aprilis.)

[(17) 1Kb] Ex tuarum tenore litterarum accepimus quod cum fuerit in concessione pallei tibi dictum ut ipso infra tuam Ecclesiam utereris, et tibi tam de mandato regio quam etiam pro Ecclesiae tuae [Col. 0030C] negotiis procurandis frequenter extra tuam suas provinciam commoranti verecundum sit absque palleo ministrare, cum consuetudo sit, sicut asseris, in Hispania generalis quod archiepiscopi extra provincias palleo indifferenter utantur, ut extra tuam provinciam uti palleo valeas indulgeri tibi a sede apostolica postulasti. Licet autem usus hujusmodi sit abusus, et consuetudo talis dicenda sit potius corruptela, et ii graviter offendere dignoscantur qui utuntur palleis extra suas provincias absque licentia sedis apostolicae speciali, nos tamen in hac parte volentes fraternitati tuae facere gratiam specialem, auctoritate tibi praesentium indulgemus ut si quando necessitate aliqua praepeditus ad Ecclesiam tibi subjectam accedere forte nequiveris pro consecrandis [Col. 0030D] suffraganeis tuis vel clericis ordinandis, et ad Ecclesiam alienam propter hoc te contigerit declinare, dummodo is ad quem eadem Ecclesia pertinet id permittat, utendi palleo in jam dictis casibus liberam habeas facultatem.

Datum Laterani IV Non. Aprilis, anno duodecimo.



XIX. FRISIENSI EPISCOPO, ET PRAEPOSITO ET DECANO MOSBURGENSI FRISIENSIS DIOECESIS. De homicidio casuali. (Laterani III Non. Aprilis.)

Veniens ad praesentiam nostram dilectus filius [Col. 0031A] A. humiliter proposuit coram nobis quod cum apud Bononiam causa studii commorans, repetendae lectionis occasione ad hospitium H. quondam sui socii accessisset, dum ambo in solario domus starent, et verbis jocosis praemissis idem H. manibus collum ejus complexus eum dejicere conaretur, et ipse dicto H. resistendo caput suum de illius manibus abstraxisset, eodem H. in domus parietem corruente ac ad terram cadente, cum ipso ejus tibia fracta fuit; qui postmodum alia superveniente infirmitate, per incuriam medicorum in die quartadecima exspiravit. Quocirca discretioni vestrae per apostolica scripta mandamus quatenus, si est ita, eidem A. ad cautelam injuncta poenitentia competenti, ipsum et sua beneficia retinere et ad ordines superiores [Col. 0031B] ascendere absque contradictione cujuslibet permittatis. Quod si non omnes, etc., tu, frater episcope, cum eorum altero, etc.

Datum Laterani III Non. Aprilis, pontificatus nostri anno duodecimo.



XX. CLAROMONTENSI EPISCOPO. Utrum liceat bona sua dare Ecclesiae pro beneficio obtinendo. (Laterani III Non. Aprilis.)

Cum pro beneficiorum ad donationem tuam spectantium paucitate paucissimos possis clericos, velut asseris, ordinare, a nobis sollicite requisisti utrum aliqui possint de bonis suis in aliquibus Ecclesiis [Col. 0031C] mittere in communi, ut ex hoc beneficiis institutis, tam ipsi quam eorum perpetui successores ad eorum titulum valeant canonice promoveri. Super quo tibi duximus respondendum quod quanquam si hujusmodi bona oblata fuerint cum conditione vel pacto, ut videlicet is qui obtulerit ea, illa postmodum pro praebenda retineat, et ad sacros ordines ad titulum promoveatur eorum [(18) 1Kb] , talis oblatio seu etiam ordinatio fieri non possit absque vitio Simoniae, cum in talibus omnis pactio ac conventio cessare debeat juxta canonicas sanctiones, si tamen pure ac sine pacto et conditione qualibet quisquam offerat aliqua bona sua rogans humiliter ut ea retinere sibi liceat pro praebenda et ad titulum ordinetur ipsius, procul dubio id fieri poterit absque vitio [Col. 0031D] Simoniacae pravitatis.

Datum Laterani III Non. Aprilis, etc. ut supra.



XXI. HUGONI ABBATI ECCLESIAE SANCTAE MARIAE DE GEDDERWRDE EJUSQUE FRATRIBUS TAM PRAESENTIBUS QUAM FUTURIS CANONICAM VITAM PROFESSIS IN PERPETUUM. De confirmatione privilegiorum. (Laterani II Idus. Aprilis.)

Quoties a nobis petitur quod religioni et honestati convenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, [Col. 0032A] vestris justis postulationibus clementer annuimus, et praefatam ecclesiam beatae Mariae, in qua divino mancipati estis obsequio, ad exemplar felicis recordationis praedecessorum nostrorum Eugenii, Adriani, Alexandri et Lucii Romanorum pontificum sub beati Petri et nostra protectione suscipimus et praesentis scripti privilegio communimus. In primis siquidem statuentes ut Ecclesia vestra honore ac dignitate abbatiae juxta institutionem bonae memoriae Herberti quondam Glasguensis episcopi et concessionem successorum ejus perpetuis temporibus potiatur et ordo canonicus, qui secundum Deum et beati Augustini regulam in eadem Ecclesia institutus esse dignoscitur, perpetuo ibi inviolabiliter observetur. Praeterea quascunque possessiones, quaecunque bona eadem [Col. 0032B] Ecclesia in decimis, redditibus, aquis, pascuis, silvis, terris cultis et incultis, vel aliis rebus impraesentiarum juste et canonice possidet, aut in futurum concessione pontificum, largitate regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant, in quibus haec propriis duximus exprimenda vocabulis, Ecclesiam ipsam cum decimis utriusque Geddewrde et Langeton et Nesebith, etc., usque sicut chartae eorum donatorum testantur. Sane novalium vestrorum quae propriis manibus aut sumptibus colitis, sive de nutrimentis animalium vestrorum, nullus a vobis decimas exigere vel extorquere praesumat. [Col. 0032C] Liceat quoque vobis clericos et laicos, etc., usque retinere. Cum autem generale interdictum terrae fuerit, etc., usque celebrare. Prohibemus insuper ut nulli fratrum vestrorum post factam in eodem loco professionem fas sit sine abbatis sui licentia, nisi arctioris religionis obtentu, de claustro recedere. Discedentem vero absque communium litterarum cautione nullus audeat retinere. In parochialibus quoque ecclesiis quas habetis liceat vobis sacerdotes eligere et dioecesano episcopo praesentare: quibus, si idonei fuerint, episcopus curam animarum committat, ut ei de spiritualibus, vobis vero de temporalibus debeat respondere. Pro chrismate vero, oleo sancto, consecrationibus ecclesiarum, ordinationibus clericorum [Col. 0032D] qui ad sacros ordines fuerint promovendi, sive pro benedicendo abbate aut deducendo ad sedem, vel quibuslibet aliis ecclesiasticis sacramentis, nullus a vobis sub obtentu consuetudinis aut alio quolibet modo quidquam audeat postulare. Sepulturam praeterea ipsius loci, etc., usque nullus obsistat, salva tamen justitia illarum ecclesiarum a quibus mortuorum corpora assumuntur. Interdicimus etiam ne quis in vos vel monasterium vestrum excommunicationis, suspensionis, aut interdicti sententias sine manifesta et rationabili causa audeat promulgare. Novas quoque et indebitas exactiones seu consuetudines ecclesiis aut capellis [Col. 0033A] vestris nullus imponat. Nulli omnino ecclesiasticae saecularive personae liceat infra terminos parochiarum vestrarum monasterium vel canonicam absque dioecesani episcopi et vestro consensu quomodolibet instituere, seu eremum inclusorum vobis reclamantibus in vestris coemeteriis ordinare. Obeunte vero te, nunc ejusdem loci abbate vel tuorum quolibet successorum, nullus ibi qualibet subreptionis astutia seu violentia praeponatur nisi quem fratres communi consensu vel fratrum pars consilii sanioris secundum Dei timorem et beati Augustini regulam providerint eligendum. Decernimus ergo ut num omnino hominum liceat praefatam ecclesiam temere perturbare, etc., usque profutura, salva sedis apostolicae auctoritate [Col. 0033B] et dioecesani episcopi canonica justitia. Ad indicium autem hujus a Romana Ecclesia perceptae protectionis, marbotinum unum et canivetum singulis annis nobis nostrisque successoribus, sicut constitutum est, persolvetis. Si qua igitur in futurum, etc., usque districtae subjaceat ultioni. Cunctis autem eidem loco, etc., usque praemia aeternae pacis inveniant.

Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii II Idus Aprilis, indictione XII. Incarnationis Dominicae anno 1209, pontificatus vero domini innocentii papae III anno duodecimo.



XXII. JOANNI DE DOMINICO JUDICI SABINENSI. Ut testes examinet in quadem causa. (Laterani Idibus Aprilis.)
[Col. 0033C]

[(19) 1Kb] Significavit nobis dilectus filius B. presbyter Sancti Nicolai dioecesis Sabinensis quod fundatores ejusdem ecclesiae liberam eam esse volentes, fundationis tempore se in ea nihil juris penitus retinere dixerunt. Unde timens ne processu temporis probotionis copia valeat deperire, provideri sibi super hoc idem presbyter postulavit. Quocirca praesentium tibi auctoritate mandamus quatenus testes idoneos, quos dictus presbyter super hoc tibi duxerit praesentandos, examines diligenter, et eorum dicta in publica reduci facias munimenta, denuntiando fundatoribus antedictis vel eorum haeredibus ut receptioni testium, si velint, [Col. 0033D] intersint, et super denuntiatione sic facta confici facias publicum instrumentum.

Datum Laterani Idibus Aprilis, anno duodecimo.



XXIII. ASCULANO, RAPOLLANO, ET LAVELLINO EPISCOPIS. De accusatione adversus episcopum Potentinum. (Laterani XIII Kal. Maii.)

Cum P. et I. presbyteri super intrusione, dilapidatione, Simonia et insufficientia detulissent olim episcopum Potentinum, et super iis venerabiles fratres nostri Acherontinus archiepiscopus et episcopus Venusinus primo de dilecti filii nostri Gregorii Sancti Theodori cardinalis A. S. L. et postea [Col. 0034A] de nostro mandato testes receperint ab utraque parte productos, depositiones eorum demum ad nostram praesentiam transmiserunt. Nos autem easdem, nondum coram partibus publicatas, in secreto perlegi facientes, invenimus testes ipsos de causis et circumstantiis ad negotium facientibus nullatenus interrogatos fuisse, cujus videlicet conditionis, opinionis atque fortunae denuntiatores existant, et an criminosi, vel episcopi inimici, utrum etiam bono zelo vel odio, et an canonica commonitione praemissa fuerit ad hujusmodi denuntiationem processum. Item utrum ante denuntiationem talis opinionis exstiterit episcopus memoratus. Rursus de personis, causis, loco, tempore, auditu, visu, fama et certitudine; de quibus interrogari prudenter et [Col. 0034B] sollicite debuerunt juxta legitimas et canonicas sanctiones. Volentes igitur ut quod semiplene factum est, per vestram diligentiam suppleatur, arrestationes ipsas sub bulla nostra vobis transmittentes inclusas, praesentium auctoritate mandamus, quatenus eosdem testes jampridem ab utraque parte productos vestro faciatis conspectui praesentari, ad hoc eos, si opus fuerit, per censuram ecclesiasticam compellendo; quibus sub debito praestiti juramenti et excommunicationis poena firmiter injungatis ut plenam et meram dicant de omnibus veritatem super quibus a vobis fuerint requisiti; vosque tam super circumstantiis praenotatis quam aliis negotium contingentibus inquirentes diligentissime [Col. 0034C] veritatem, universa studiose conscripta sub sigillis vestris nobis fideliter transmittatis, partibus injungendo ut ad praesentiam nostram per se vel procuratores idoneos veniant sic instructae ut artestationibus publicatis sententiam a nobis, Domino auctore, reportent. Quod si non omnes, etc., duo vestrum, etc.

Datum Laterani XIII Kal. Maii, pontificatus nostri anno duodecim.



XXIV. RATISPONENSI EPISCOPO. De reformandis abusibus in clero. (Laterani XIV Kal. Maii.)

Cura de pastoralis officii exhortatur ut circa commissum tibi gregem ita diligenter invigiles quod [Col. 0034D] non possis de negligentia reprehendi. Sane ad nostram noveris audientiam pervenisse quod Plebani de rure tuae dioecesis et quidam eorum Decani, qui eos deberent corrigere et ad poenitentiam revocare, cohabitationibus manifestis polluti, cum ad generalem synodum singulis annis accedunt, excessus suos nequiter occultantes, et se invicem confoventes, nihil inter se denuntiant, et sic in detrimentum animarum suarum et scandalum plebis in suo peccato permanent pertinaces. Praeterea milites quidam, qui se asserunt de suis excessibus non debere sacerdotum judicio subjacere, adulteria, incestus et alia peccata committunt impune, nec [Col. 0035A] etiam corriguntur. Plurimi etiam virorum, mulierum ac puerorum, qui pro sacramento confirmationis percipiendo ad episcopalem sedem non consueverunt accedere, indifferenter decedunt sine susceptione hujusmodi sacramenti. Cum igitur eorum dioecesanus existas, et ex injuncto tibi officio tuam debeas parochiam visitare, ac tanquam proprius medicus unde illis infirmitates eveniant cognoscere tenearis, fraternitati tuae per apostolica scripta mandamus quatenus per teipsum ad inquisitionem infirmitatum hujusmodi et curationem ipsarum sollicitudine diligenti procedas; quia si putredinem vulneris apertione non ejicis, sana caro nequaquam in loco putredinis coalescet. Caeterum, cum nemo teneatur suis stipendiis militare, nec [Col. 0035B] bovi os claudi debeat trituranti, praesentium tibi auctoritate concedimus quatenus, cum propter hoc tuam duxeris dioecesim visitandam, liceat tibi moderatam procurationem percipere; ita quidem quod ex hoc Ecclesiae non graventur, sed potius per adventum tuum suscepisse se gaudeant tam in spiritualibus quam in temporalibus incrementa.

Datum Lateran. XIV Kalen. Maii, anno duodecimo.



XXV. EIDEM. De clericis non residentibus. (Datum, ut alia.)

Ex parte tua fuit propositum coram nobis quod Ratisponensis Ecclesiae ac aliorum episcopatuum [Col. 0035C] canonici, qui nolunt in parochiis suis, quas habent in tua dioecesi, residentiam facere, ut tenentur, vicarios instituunt in eisdem. Qui cum nec ad archidiaconum vel decanum respectum habeant, correctionem nolunt aliquam pro suis excessibus sustinere. Quare nobis humiliter supplicasti quod, ne ipsae Ecclesiae debito servitio defraudentur, tibi licentiam concedere dignaremur ut auctoritate nostra fraternitati tuae liceret perpetuos instituere vicarios in eisdem. Cum igitur honori sit onus annexum, et exsequi debeat officium qui beneficium est sortitus, fraternitati tuae per apostolica scripta mandamus quatenus canonicos ipsos ad debitam in eisdem parochiis residentiam faciendam, vel saltem idoneos vicarios instituendos in illis, per quos dictis parochiis [Col. 0035D] debita servitia impendantur, monitione praemissa per censuram ecclesiasticam appellatione remota compellas.

Datum ut in alia.



XXVI. ABBATI ET CONVENTUI SANCTI MEDARDI SUESSIONENSIS. Ut pueram quemdam ad monasterium admittant. (Laterani XI Kal. Maii.)

Cum ad supplicis petitionis instantiam Mariae pauperis mulieris dudum vobis direxerimus scripta nostra ut . . . puero nato ejus victum et vestitum liberaliter ministrantes, erudiri faceretis eumdem in scientia litterali, vos, sicut praefata mulier iterata [Col. 0036A] nobis supplicatione monstravit, mandatum apostolicum circa puerum memoratum juxta pium ejus desiderium non impletis. Nolentes igitur hoc pietatis opus relinquere imperfectum, per iterata vobis scripta mandamus et districte praecipimus quatenus dictum puerum apud monasterium vestrum in litterali pariter et morali scientia prompta facientes instrui charitate, ac interim in victu et vestitu providentes eidem, cum ad quintum decimum annum pervenerit, ipsum in fratrem et monachum admittatis. Alioquin, ne vel ejus vel praedictae suae matris anima in dubium suspendatur, quae gravis infirmitatis incommodo fatigata, circa provisionem ejusdem pueri minus commode potest maternae sedulitatis officium exhibere, venerabili fratri nostro [Col. 0036B] archiepiscopo Remensi et dilectis filiis abbati Longipontis Suessionensis dioecesis et cantori Remensi dedimus in praeceptis ut vos ad id monitione praemissa per censuram ecclesiasticam appellatione remota compellant.

Datum Laterani XI Kal. Maii, anno duodecimo.

Scriptum est illis super hoc.



XXVII. ILLUSTRI REGI FRANCIAE. De succursu terrae sanctae. (Laterani IX Kal. Maii.)

Illud quod quidam ad injuriam tuam referunt et incommodum regni tui, ad utriusque procul dubio redundat gloriam et profectum, cum videlicet ingens [Col. 0036C] laus et grandis honor tibi simul et regno ipsi provenerit ex eo quod inter alios mundi reges et regna pro communibus necessitatibus et utilitatibus universalis Ecclesiae seu etiam populi Christiani et recursum ad te specialiter sit ac illud, et potenter eis sit ab utroque succursum. Propter quod, ut recentia ponamus exempla, gloriam tuam et potentiam regni tui titulis hoc illustrat insignibus quod per Constantinopolitani acquisitionem et detentionem imperii ac subsidia et praesidia terrae sanctae nec non adjumenta fidei orthodoxae magnanimitate tuorum fortium procurante, ipsos quasi praecipuos visa est iis temporibus Latinitas habuisse quos adversus Graeciam insolentem opponeret aut gentem incredulam seu etiam haeresim saevientem; ut jam pene de [Col. 0036D] omni quae sub coelo est natione non desit qui victricem manum tuam fortiumque tuorum vel non laudet in aliis, vel non formidet expertus. Sed et nunc coelesti consilio, sicut creditur, est provisum quod caetero terrarum orbe postposito, de tuo specialiter regno, quasi de publico virorum thesauro, vir quaeritur qui Hierosolymitani regni gubernaculo praeferatur [(20) 1Kb] , dilecto filio nobili vire Joanne Brenensi comite ad dilectae in Christo filiae (Mariae) ipsius regni dominae conjugium evocato; quasi te simul et regnum tuum specialiter in hoc velit rex altissimus honorare, ut is qui subditus tuus erat, regnum suae peculiaris haereditatis accipiat, et orientali provinciae [Col. 0037A] in urgente necessitate succurrat. Quapropter nos pro nihilo reputato quod dicimur a quibusdam regnum tuum praedictorum praetextu viris et viribus destituere ac ope simul et opibus vacuare, serenitatem regiam ad promotionem hujus negotii secure duximus exhortandam, cum ex hoc potior tibi salus et regno ipsi major speretur prosperitas proventura. Quod profecto cum inter caetera regna mundi a temporibus quorum non exstat memoria pro catholicissimorum progenitorum tuorum meritis multa sit rerum ac temporum fecunditate gravisum, sub tuo demum felici regimine directus est Dei munere mundi cursus prosperius circa ipsum, ut inter caeteros mundi reges pro tuis magnificis gestis praefulgeas gloriosus, sola denique, quod tristes referimus, [Col. 0037B] causa conjugii maculam in gloria tua posuit; quam utinam satagas abolere, ut totus omnino ab omni macula sis immunis. Rogamus ergo regalem mansuetudinem et exhortamur attentius, in remissionem tibi peccaminum injungentes, quatenus urgentissima terrae sanctae necessitate prospecta, injuriosum vel damnosum non reputans quod procul dubio tibi est honorabile ac perutile regno tuo, praefato comiti ad procedendum in hoc non solum impendas auxilium per te ipsum, sed per tuos facias exhiberi. Nos enim, ut quod super ipso negotio maxime pro terrae sanctae subventione aliis suademus, ipsi quoque in affectu gerere comprobemur, praeter alia quae quantum desuper nobis datur eidem terrae multifarie [Col. 0037C] multisque modis auxilia procuramus, summam mille quadringentarum marcharum, in quibus nobis comes ipse tenetur, in utilitatem praedictae terrae ita providimus largiendam ut persoluta ea fratribus Templi et Hospitalis ab ipso, per eos deferatur ad illam, et tandem in utilitatem praedictam cum consilio venerabilis fratris nostri patriarchae Jerosolymitani nec non magistrorum Hospitalis et Templi et ipsius comitis expendatur. Ad haec, cum, sicut pro certo comperimus, litterae nostrae tibi saepe minus fideliter exponantur, in hoc esse te volumus de caetero cautiorem, cum vitiosus interpres aliquando minus, interdum plus, nonnunquam vero aliud et aliter quam in ipsis contineatur exponat, culpabiliter te decipiens, cujus intelligentiam fascinat, et [Col. 0037D] damnabiliter nos offendens, quorum intentionem depravat. Caeterum lator praesentium G. prior de Gaia, vir utique providus et fidelis, quae super quibusdam aliis a nobis accepit tibi referet viva voce.

Datum Laterani IX Kal. Maii, anno duodecimo.



XXVIII. PATRIARCHAE JEROSOLYMITANO ET MAGISTRIS HOSPITALIS AC TEMPLI. Mittitur eis pecunia. (Laterani anno duodecimo.)

Ecce mittimus vobis per dilectum filium Joannem de Sambuco fratrem Hospitalis Jerosolymitani, hospitalis Sancti Basilii bis mille ac ducentos et sex [Col. 0038A] obolos et dimidium inter novos, veteres, atque duplices, novem Skifatos, septem marabutinos, et praeterea in Skifatis et auro fracto ad pondus Romanum uncias octoginta; quae videlicet omnia summam octingentorum quinquaginta librarum. Proveniensium senatus attingunt [(21) 1Kb] discretioni vestrae per apostolica scripta mandantes quatenus ea in necessitatibus terrae sanctae, prout melius expedire videritis, expendatis, habentes praedictum fratrem in Domino commendatum, et eum ad domum suam, cui satis esse noscitur necessarius, quantocius potueritis remittentes. Tantumdem etiam assignari fecimus magistro et fratribus Aventini, qui per nuntium suum debent illud vobis similiter destinare. Misimus quoque vobis anno praeterito per Templarios summam [Col. 0038B] auri mille librarum Proveniensis monetae valentem, de qua nullum adhuc habuimus responsum a vobis. Disponimus etiam mittere vobis per Hospitalarios et Templarios mille quadringentas marcas argenti, cum consilio vestro et nobilis viri Joannis Brenen comitis, cum ad vos, Deo duce, pervenerit, expendendas. Sed et electo Antiocheno proposuimus pro necessitatibus suis pecuniam mutuare, quam ipse demum reddet pro necessitatibus terrae sanctae.

Datum Laterani anno duodecimo.



XXIX. JOANNI ABBATI S. BERTINI, etc.

(Hanc epistolam ex notis chronologicis, libro II restituimus. Est nunc in hoc libro ordine 38 bis.)


EDIT.



XXX. MILONI SUBDIACONO. Dispensatur cum eo super defectu natalium. (Laterani XIII Kal. Maii.)
[Col. 0038C]

In iniquitatibus cum Propheta conceptus non erubuisti nobis exponere quomodo in delictis te peperit mater tua; gratiaque redimendo naturam, ad submovendum impedimentum casualis originis, apostolicae implorasti beneficium pietatis. Nos igitur attendentes ingenuos mores ingenuis natalibus antecellere, nataeque conditionis fortunae virtutis factae gloriam anteire, intellecto tam ex compatriotarum tuorum laudabili testimonio quam eorum qui apud sedem apostolicam ex conversatione diutina te novere quod fortuitum nativitatis defectum per industrium [Col. 0038D] bonitatis redimis supplementum, de misericordia quae superexaltat judicio, auctoritate tibi praesentium indulgemus quatenus, dummodo aliud non obviet de canonicis institutis, hoc quod Pater tuus in diaconatu de simplici te genuit concubina non officiat tibi meritis sic adjuto quo minus ecclesiasticum beneficium, cui cura non sit animarum annexa, valeas obtinere canonice ac obtentum libere retinere. Nulli ergo omnino hominum liceat hanc paginam nostrae concessionis infringere, etc. Si quis autem, etc.

Datum Laterani XIII Kal. Maii, pontificatus nostri anno duodecimo.



XXXI. HUGONI DE SADURANO RECTORI ECCLESIAE DE VOLOBRICA. Suscipitur protectione apostolicae sedis. (Laterani X Kal. Maii.)
[Col. 0039A]

Sacrosancta Romana Ecclesia devotos et humiles filios, etc., usque confovere. Eapropter, dilecte in Domino fili, tuis justis postulationibus grato concurrentes assensu, personam tuam cum omnibus bonis tam ecclesiasticis quam mundanis quae impraesentiarum rationabiliter possides, aut in futurum justis modis, praestante Domino, poteris adipisci sub beati Petri et nostra protectione suscipimus, specialiter autem ecclesiam de Volobrica cum appendiciis ejus ecclesiis de Masseiano et de Confolenz, ac omnibus aliis pertinentiis suis, sicut ea ex collatione sanctae [Col. 0039B] recordationis Petri de Castronovo apostolicae sedis legati ac assignatione bonae memoriae E. Uticensis episcopi juste possides et quiete auctoritate tibi apostolica confirmamus et praesentis scripti patrocinio communimus. Nulli ergo, etc., hanc paginam nostrae protectionis et confirmationis infringere, etc., usque incursurum.

Datum Laterani X Kal. Maii, anno duodecimo.



XXXII. ARCHIEPISCOPO ET CAPITULO STRIGONIENSI. Confirmatur eis donatio facta a rege Hungariae. (Laterani XII Kal. Maii.)

In authentico scripto charissimi in Christo filii nostri Andreae, illustris regis Hungariae, nobis ostenso [Col. 0039C] perspeximus contineri quod ipse miserationum Domini recordatus, quibus post tribulationes multas et malas recognoscebat se in patrum suorum solio residere, in suae coronationis memoriam, quam per manum tuam, frater archiepiscope, desursum se recepisse fatetur, ecclesiae vestrae beati Adelberti martyris religiosa devotione concessit ut annuatim in festo ipsius martyris canonicis servientibus in eadem centum argenti marcae, contradictione sublata, de regali aerario persolvantur. Nos igitur vestris precibus inclinati concessionem ipsam, sicut pie ac provide facta est, et in praelibato authentico continetur, quod de verbo ad verbum praesenti paginae duximus inferendum, auctoritate apostolica confirmamus et praesentis scripti patrocinio communimus: [Col. 0039D] cujus tenor est talis: »In nomine sanctae Trinitatis et individuae unitatis. ANDREAS Dei gratia Hungariae, Dalmatiae, Choroaciae, Ramae, Serviae, Galliciae, Lodomiriaeque rex, in perpetuum.

»Cum ex regiae dignitatis officio quibuslibet Deo dicatis domibus teneamur manum pietatis clementer porrigere et earum utilitati modis omnibus intendere, cupientes tamen aliquid in gazophylacium cum paupercula mittere, veteris instar testamenti, quo mellis, inter caetera, primitiae poni videbantur in sacrificio, benigniores regiae serenitatis oculos illis accommodavimus quas a primis credulitatis nostrae cunabulis et ampliori dignitate praeeminere et [Col. 0040A] ardentiori orationum affectione pro salute nostra cognovimus assurgere. Sane miserationum Domini. quibus post tribulationes multas et malas in solio patrum nostrorum sedimus, recordantes, ecclesiae beati Adelberti martyris [(22) 1Kb] quam matrem regni esse et metropolim quamque patribus et praedecessoribus nostris cum insignibus fidei sacramenta regalibus administrasse constat, in nostrae coronationis memoriam, quam desursum capiti nostro per manum venerabilis patris Joannis archiepiscopi Strigoniensis Deus imponere est dignatus, has donorum nostrorum primitias, licet exiguum munus, attribuimus, ut annuatim in supradicti martyris Christi festivitate canonicis Deo illic deservientibus centum marcae argenti contradictione confusa de regali offerantur [Col. 0040B] aerario. Quod ut ratum et stabile perseveret in posterum, praesentem paginam in argumentum nostri muneris adnotatam sigilii nostri roboravimus impressione.

»Datum per manus Gothfridi Orodiensis praepositi Aulae regiae cancellarii anno Dominicae Incarnationis 1206, venerabili Joanne Strigoniensi archiepiscopo existente, Calano Quinquecclesiensi, Boleslao, Vaciensi, Petro Geuriensi episcopis, Mochone Palatino et comite Bichoriensi, Chepano filio Muiabano, Benedicto Vayavoda, Chepano comite Baciensi Smaragdo Zodakiensi et comite Curiae, Gula comite Budrugiensi, Marcello Supruniensi, Tiburcio Albensi, Poth. Musuniensi comite.« Nulli ergo omnino hominum liceat hanc paginam nostrae confirmationis [Col. 0040C] infringere vel ei ausu temerario contraire. Si quis autem hoc attentare praesumpserit, etc., usque incursum.

Datum Laterani XII Kal. Maii, pontificatus nostri anno duodecimo.



XXXIII. ABBATI ET CONVENTUI SANCTI BERTINI. De electione Abbatis Alciacensis. (Laterani II Kal. Maii.)

[(23) 1Kb] Abbate Sancti Silvini Alciacensis olim viam universae carnis ingresso, cum ejusdem loci monachi elegissent quemdam de ipsius gremio in abbatem, et ejusdem confirmationem electionis a bonae memoriae Morinensi episcopo nequivissent aliquatenus obtinere, per procuratorem suum confirmationem [Col. 0040D] ipsam a sede apostolica petierunt. Caeterum procurator vester proposuit ex adverso quod cum secundum approbatam consuetudinem et privilegia pontificum Romanorum abbates Alciacenses debeant de monasterio vestro semper assumi, hujusmodi electio erat non immerito reprobanda, utpote contra consuetudinem diuturnam et privilegia sedis apostolicae attentata, et Alciacenses monachi debebant de jure compelli ut de monasterio vestro personam idoneam sibi eligerent in abbatem. Cumque super hoc iis et aliis coram dilecto filio Guala Sanctae Mariae in Porticu diacono cardinali, quem procuratoribus ipsis auditorem concessimus, allegatis [Col. 0041A] nobis nequiverit fieri plena fides, dilectis filiis de Balantiis, de Longovillari, et Sancti Joannis abbatibus Ambianensis et Morinensis dioecesum dedimus in mandatis ut auditis quae utraque pars duceret proponenda, causam ipsam cum quibusdam de antiquioribus privilegiis, a quibus alia originem traherent, ad examen nostrum remitterent sufficienter instructam, assignato partibus termino competenti quo nostro se conspectui praesentarent sententiam recepturae. Qui juxta mandati nostri continentiam in negotio procedentes, receperunt testes ab utraque parte productos, et attestationibus publicatis, demum eamdem causam instructam ad nostram praesentiam remiserunt. Nos vero depositionibus testium diligenter inspectis, invenimus sufficienter [Col. 0041B] esse probatum quod a sexaginta annis et infra monachi Alciacenses abbatem sibi de vestro monasterio elegerunt, ita quod infra praescripti temporis spatium de vestro coenobio septem fuerunt in Alciacenses abbates assumpti. Unde cum juxta legitimas sanctiones leges ipsas consuetudo antiquitus approbata tenaciter imitetur, et quod collegiis praestitum fuisse cognoscitur perpetuae legis vicem debeat obtinere, secundum praecedentem usum in Alciacensi coenobio erat electio celebranda, maxime cum consuetudo hujusmodi diuturno tempore introducta videatur quodam modo contradicto judicio approbata; quia cum quadam vice Guarinum Alciencensem monachum elegissent, ejus electio robur habere non potuit donec apud monasterium vestrum professione [Col. 0041C] facta post aliquantum temporis, quando scilicet abbati et conventui monasterii vestri placuit, in Alciacensem exstitit abbatem assumptus. Ex privilegiis quoque Romanorum pontificum monasterio vestro concessis argui poterat evidenter Alciacensem abbatem fore de vestro collegio eligendum. Nimirum privilegio felicis recordationis Paschalis papae praedecessoris nostri hujusmodi capitulum apparet insertum: Subrogationem abbatis penes monasterium Sancti Silvini apud Alciacum juxta praeteriti temporis morem in vestra semper concedimus dispositione persistere. Cujus verbis bonae memoriae Innocentius papa praedecessor noster prorsus inhaesit. In privilegio quoque Calixti secundi [Col. 0041D] papae capitulum hujusmodi invenitur: Porro juxta Domini praedecessoris nostri sanctae memoriae Paschalis papae decretum abbatis subrogationem penes Alciacum non aliunde quam de vestro monasterio fieri apostolica auctoritate decernimus. Ad haec autem pars adversa respondit quod etsi evidenter per depositiones testium probaretur quod infra praedicti temporis spatium de monasterio vestro semper fuerit abbas Alciacensis assumptus, ex hoc tamen nullum Alciacensibus monachis praejudicium probabatur, cum hoc non ex necessitate aliqua factum fuerit, sed ex libera voluntate. Praeterea licet consuetudinis ususque longaevi non sit vilis auctoritas, non est tamen usque adeo sui valitura momento ut rationem vincat aut legem. Unde cum lege canonica [Col. 0042A] caveatur, quae probabilem in se continet rationem, ut abbate defuncto non assumatur extraneus in abbatem, sed de congregatione ipsa, quem propria voluntate concors fratrum societas duxerit eligendum; quod si aptum inter se invenire nequiverint, solerter sibi de aliis monasteriis eligant ordinandum, per usum hujusmodi nequit sacris canonibus derogari. Sed nec dici poterat quod ex eo consuetudo aliqua quasi contradicto judicio fuerit introducta quod praedicto modo exstitit in memorati Guarini electione processum, cum illud pro bono pacis factum extra judicium dignoscatur. Sed ad haec vestra pars replicavit ex hoc colligi evidenter quod in electione ipsius Guarini, non pro bono pacis, sed ex debito potius fuerat sic processum, quia [Col. 0042B] plures alios postmodum de vestro monasterio Alciacenses monachi elegerunt, cumque filia matri adeo sit conjuncta ut aliena vel extranea non intelligatur ab illa, et ecclesia vestra sit mater Alciacensis Ecclesiae spiritalis, profecto Alciacensis conventus non intelligitur extraneum vel alienum eligere cum de vestro collegio sibi assumit abbatem. Fuit insuper ex parte Alciacensium allegatum, quod cum Paschalis papa subrogationem abbatis Sancti Silvini monasterio vestro juxta morem praeteriti temporis duxerit concedendam, nec de praeteriti temporis more seu consuetudine fiat fides, per ejus privilegium et similia nullum super hoc Alciacensi monasterio poterat praejudicium generari. Contra quos fuit ex parte vestra responsum quod haec [Col. 0042C] determinatio secundum praeteriti temporis morem, et causalis et conditionalis potest intelligi, et tam ad personale quam impersonale verbum referri. Si enim impersonale verbum determinet, conditionaliter intelligitur, et talis est sensus. Concedimus subrogationem abbatis Sancti Silvini apud Alciacum in vestra semper dispositione consistere secundum praeteriti temporis morem, id est, si mos praeteriti temporis talis fuit. Si vero verbum determinet personale, causaliter debet intelligi, ut sit sensus: Concedimus secundum praeteriti temporis morem, id est, quia mos praeteriti temporis obtinuit, subrogationem abbatis Sancti Silvini apud Alciacum in vestra semper dispositione consistere. Hic autem sensus rectior esse videtur: Quia, cum privilegium [Col. 0042D] sit lex privata, et lex non debeat esse obscura vel captiosa, sed certa et manifesta, nec esset privata nisi aliquid specialiter indulgeret, profecto sic intelligenda sunt illa verba ut res de qua agitur valere possit potius quam perire; maxime cum supradictus Calixtus papa, qui eidem Paschali e vicino successit, verbis aequioribus usus, determinationem illam prorsus amoverit ut ambiguitas tolleretur; et quod dicebatur in concessione Paschalis, ut videlicet subrogatio abbatis Sancti Silvini apud Alciacum in dispositione vestra semper existeret, ipse mutaverit, decernens subrogationem illus abbatis non aliunde quam de vestro monasterio faciendam, ut electio ad jus commune posset ex [Col. 0043A] parte reduci. Eadem quoque verba sic esse interpretenda subsequens consuetudo declarat, quae perhibetur esse optima legum interpres. His igitur et aliis ad eamdem causam spectantibus diligenter auditis et perspicaciter intellectis, de consilio fratrum nostrorum monasterio vestro adjudicavimus hujusmodi dignitatem, ut quotiescunque in Alciacensi monasterio abbatis electio imminet facienda, Alciacenses monachi de coenobio vestro personam idoneam sibi eligant in abbatem, ita videlicet quod tandiu monasterium vestrum hac honoris debeat praerogativa gaudere donec in eo viguerit observantia regularis, ut idoneae personae inveniantur in ipso quae possint in abbates assumi. Nulli ergo omnino hominum liceat hanc paginam nostrae diffinitionis [Col. 0043B] infringere vel ei, etc., usque incursurum.

Datum Laterani, IX Kal. Maii, pontificatus nostri anno duodecimo.

Scriptum est episcopo et cantori Atrebatensibus et abbati de Monte Sancti Eligii Atrebatensis diaecesis in modum exsecutionis usque assumi. Quocirca electionem a praefatis Alciacensibus monachis temere attentatam omnino cassantes, praesentium vobis auctoritate mandamus quatenus quod a nobis est sententialiter diffinitum faciatis appellatione remota inviolabiliter observari, contradictores, si qui fuerint, vel rebelles per censuram ecclesiasticam compescentes. Quod si non omnes, etc., tu, frater episcope, cum eorum altero, etc.

[Col. 0043C] Datum ut in alia per totum.



XXXIV. EPISCOPO SANCTI ANDREAE. De testibus admittendis in accusatione matrimonii. (Laterani, III Non. Maii.)

Per tuas nobis litteras intimasti quod cum D. laicus tuae dioecesis S. mulierem trina denuntiatione praemissa juxta consuetudinem Ecclesiae Scoticanae duxerit solemniter in uxorem, postmodum E. mulier in tua comparens praesentia constanter asseruit quod praedictus D. prius dederat ei fidem de ipsa ducenda, et postea carnaliter fuerat commistus eidem, suscepta ex ea prole quam sibi praedictam S publice copulasset, et licet idem D. fuerit de [Col. 0043D] plano confessus se prius illam carnaliter cognovisse ac suscepisse sobolem ex eadem, nihilominus tamen quod fidem ei dederit omnino negavit. Verum, cum ad hoc probandum praedicta E. tres testes induxerit, idem proposuit ex adverso quod cum praesentes exstiterint iidem testes quando denuntiatio facta fuit et matrimonium cum praedicta S. publice celebratum, cum etiam convivio interfuerint nuptiarum, nunc, tanquam suspecti, utpote qui multo tempore tacuerunt, erant non immerito repellendi. Unum quoque ipsorum testium, qui ejusdem D. germanus existit, idem D. repellere nitebatur tanquam adversarium manifestum, pro eo quod ad exhaeredationem [Col. 0044A] ipsius modis omnibus intendebat. Praeterea fratrem ejusdem D. fuisse confessum in pleno capitulo se perjurum et in fratris sui odium falsum perhibuisse testimonium adjecisti, et quod licet E. primitus fuerit in jure confessa se adversus praedictum D. quaestionem malitiose movisse, postea tamen hujusmodi se dixisse proposuit pecuniae promissione decepta, quodque sibi constat legitime dictos testes tam denuntiationis tempore quam cum etiam idem D. matrimonium cum praedicta S. contraxisse dignoscitur fuisse praesentes. Licet autem confessio fratris praedicti D. qui post depositionem suam propriam turpitudinem allegando asseruit se perjurum et falsum perhibuisse testimonium in odium fratris sui, sit penitus respuenda, cum hoc modo quilibet [Col. 0044B] posset suum testimonium infirmare, ac mulier confessionem in jure factam eo praetextu revocare non possit quod se fatetur corruptam promissione pecuniae hoc dixisse, quia tamen an supradicti testes sint contra matrimonium admittendi, apostolicae sedis oraculo postulas edoceri, fraternitati tuae insinuatione praesentium innotescat quod felicis recordationis Alexander papa praedecessor noster consultus utrum si de propinquitate illorum qui sunt matrimonio copulandi aliqua fiat mentio, et presbyteri per ecclesias publice dicant ut qui novit aliquid infra terminum qui praefigitur exeat et proponat, an illi qui posterius veniunt, ad accusationem debeant vel testificationem admitti, taliter [Col. 0044C] legitur respondisse, quod si suspicione carent posterius venientes, ab accusatione vel testificatione repelli non debent [(24) 1Kb] ; caeterum si commoniti a presbyteris tacent, et postmodum accusare vel testificari voluerint, tanquam suspecti merito repellentur.

Datum Laterani, III Non. Maii, pontificatus nostri anno duodecimo.



XXXV. NOBILI VIRO E. COMITI IRSUTO. Suscipitur sub protectione apostolicae sedis. (Datum ut in alia.)

Ex sincero devotionis affectu quem ad beati Petri apostolorum principis sedem habere digno ceris, [Col. 0044D] villam quae Sulcem nuncupatur Romanae Ecclesiae liberaliter contulisti, unum aureum apostolicae sedi annuatim ex ipsa solvendo. Nos igitur donationem ipsam tam gratam quam ratam habentes, ut ejusdem apostolicae sedis praesidium tibi sentias non deesse, personam tuam cum omnibus bonis quae impraesentiarum rationabiliter possides, aut in futurum justis modis, dante Domino, poteris adipisci, sub beati Petri et nostra protectione suscipimus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei, etc., usque in finem.

Datum ut in alia per totum.



XXXVI. MELDENSI EPISCOPO ET ARCHIDIACONO PARISIENSI. Eis committitur causa camerarii Carnotensis. (Laterani, IV Idus Maii.)
[Col. 0045A]

Cum olim venerabilis frater noster episcopus Carnotensis dilectum filium Radulphum quondam camerarium suum decano, cantori, subdecano, et succentori Carnotensis Ecclesiae ad quamdam praebendam in ipsa vacantem praesentasset ex more, idem decanus offerens se legitime probaturum quod publica quorumdam criminum laboraret infamia, ipsum admittere recusavit. Cumque dilecti filii P. praepositus, S. G. et H. et quidam alii canonici Carnotenses super hoc inquisitionem fieri petiissent, [Col. 0045B] abbas de Sarnaio et conjudices ejus, quibus idem negotium delegavimus, quia dictum camerarium, sicut ex litteris eorum accipimus, non solum publica laborantem infamia, verum etiam illis irretitum criminibus invenerunt, silentium imposuerunt eidem super memorata praebenda, ipsum ab omni officio et beneficio ecclesiastico suspendentes, et retinentes in manibus nostris ecclesiastica beneficia quae habebat ad restitutionem eorum quos variis rapinis, videlicet usuris, matrimoniorum venditione, ac ruptione testamentorum asserebatur nequiter spoliasse. Qui licet ad praesentiam nostram accedens provideri sibi super sententia praefatorum judicum postulasset, quia tamen nondum ad nos [Col. 0045C] pervenerat relatio judicum eorumdem, nihil a nobis tunc potuit obtinere. Sed tandem eorum relatione recepta, quod factum per ipsos fuerat approbavimus, dantes vobis per nostras litteras in praeceptis ut illud per censuram ecclesiasticam faceretis, appellatione remota, firmiter observari. Nuper autem litteras multorum accepimus cum ipso supplicantium et pro ipso, ut cum occasione inquisitionis praedictae, quam fieri non tam charitatis zelo quam invidiae typo aliqui procurasse dicuntur, graves incurrerit in persona labores et difficiles in rebus expensas, sed quasi mutatus in virum alterum, per cor contritum et humiliatum sese venia dignum reddat, super beneficiis suis eum respicere misericorditer dignaremur; maxime cum illis pro quorum [Col. 0045D] restitutione in nostris manibus sunt retenta et jam satisfecerit juxta posse, et adhuc sit cuilibet conquerenti paratus satisfactionem debitam exhibere. Nos igitur de consueta sedis apostolicae pietate misericordiam in judicio facere cum ipso volentes, discretioni vestrae per apostolica scripta praecipiendo mandamus quatenus considerato per contritionem et conversationem ipsius utrum ei vexatio jam tribuerit intellectum, ut appareat emendatus, ad satisfaciendum illis pro quorum restitutione sua beneficia sunt retenta inducatis eumdem, et cum eis competenter fuerit satisfactum, beneficia ipsa pariter et officium sibi restituere non tardetis, contradictores [Col. 0046A] per censuram ecclesiasticam appellatione postposita compescendo.

Datum Laterani, IV Idus Maii, pontificatus nostri anno duodecimo.



XXXVII. IGNIACENSI ET VALLIS CLARAE ABBATIBUS CISTERCIENSIS ORDINIS, REMENSIS ET LAUDUNENSIS DIOECESUM, ET DECANO REMENSI. Adversus iniquas excommunicationes. (Laterani, II Idus Maii.)

Cum simus secundum Apostolum et majoribus et minoribus ex susceptae servitutis officio debitores, providere tenemur ne contra doctrinam ipsius cujus imitatores debemus existere personas accipere videamur, et nimium deferendo praelatis, indebite [Col. 0046B] gravare subjectos. Sane dilecti filii presbyteri Suessionensis episcopatus nostris auribus intimarunt quod episcopus et archidiaconi eorumdem nonnunquam eis exactiones indebitas imponentes, subito contra juris ordinem, non solummodo per seipsos, verum etiam per suos officiales, eos et eorum Ecclesias irrationabili excommunicationis et interdicti promulgatione fatigant. Unde suppliciter petierunt ut tam super iis quam aliis gravaminibus paterna sollicitudine consuleremus eisdem, auctoritate apostolica prohibendo ut nullus in aliquem eorum absque manifesta et rationabili causa sententiam excommunicationis vel interdicti proferre seu quidquam pro restitutione officii a quolibet eorumdem exigere, aut eos procurationibus, talliis, et aliis [Col. 0046C] exactionibus contra justitiam laggravare praesumat, vel invadere bona cujuslibet qui decederet intestatus quae intuitu Ecclesiae acquisisset, aut temere impedire quo minus ea in utilitatem Ecclesiae convertantur cui praefuisset defunctus, per tres ex ipsis quos ad hoc provide duxerint deputandos. Quocirca discretioni vestrae per apostolica scripta praecipiendo mandamus quatenus cum a presbyteris memoratis vel eorum aliquo super quolibet praemissorum fueritis requisiti, vocatis qui fuerint evocandi, et inquisita et cognita veritate, quod canonicum fuerit statuatis, facientes quod statueritis per censuram ecclesiasticam sublato appellationis obstaculo inviolabiliter observari, excommunicationis, suspensionis [Col. 0046D] aut interdicti sententiam, si quam inveneritis promulgatam injuste, canonice revocando, contradictores, etc. Testes, etc. Nullis litteris, etc. Quod si non omnes, etc., duo vestrum, etc.

Datum Laterani, II Idus Maii, anno duodecimo.



XXXVIII. DECANO ET MAGISTRIS R. ET P. CANONICIS ANTIOCHENIS, ET UNIVERSIS CLERICIS IN CASTRO CURSARII COMMORANTIBUS. Ut patriarcham suum suscipiant reverenter. (Viterbii VII Kal. Junii.)

[(25) 1Kb] Piae matris officium, quae non potest propriae sobolis oblivisci, apostolica sedes adimplens, sic [Col. 0047A] interdum suae consolationis uberibus inediam relevat moerentium filiorum ut, imminente necessitatis articulo, eorum commoda propriis commoditatibus anteponat, in eo sibi aliquid accrescere reputans in quo sibi quidquam ex circumspectione provida subtrahendo profectus considerat subditorum. Hinc est siquidem quod cum Antiochena Ecclesia proprio viduata pastore venerabilem fratrem nostrum Petrum nunc patriarcham Antiochenum, tunc Yporiensem episcopum, postulaverit in pastorem, te, fili decane, cum quibusdam aliis tunc absentibus per litteras tuas venerabili fratri nostro Jerosolymitano patriarcha A. S. L. directas praebentibus eidem postulationi consensum, quanquam a principio durum nobis non immerito videretur tam fructiferam [Col. 0047B] plantam in partibus Italicis transplantare ac illum ad remotas transmittere regiones qui, ut verae religionis cultor, potens in opere et sermone, vita, scientia et fama praeclarus, et in partem nostrae sollicitudinis specialiter evocatus, injunctum sibi visitationis officium in tota provincia Lombardiae laudabiliter adimplebat, contritioni tamen et angustiis Ecclesiae supradictae, quam inter caeteras patriarchales sedes sincerae charitatis brachiis amplexamur, paterno condescendentes affectu, nutantem quodammodo statum ejus solida volentes columna fulcire, postulationem praedictam ex benignitate apostolica duximus admittendam; quin imo eum Ecclesiae memoratae concessimus ex plenitudine apostolicae potestatis cujus operam diligentem et diligentiam [Col. 0047C] operosam, non solum Ecclesiae Antiochenae, verum etiam universae orientali provinciae, Domino disponente, speramus firmiter fructuosam, per quam tam in spiritualibus quam etiam temporalibus grata utrique provenient incrementa. Cum igitur patriarcha praefatus cum palleo, insigni videlicet plenitudinis pontificalis officii, de beati Petri corpore sumpto et gratiae nostrae favore ad Ecclesiam Antiochenam accedat, devotionem vestram rogamus attentius et monemus, per apostolica vobis scripta districte praecipiendo mandantes quatenus ipsum congruo suscipientes honore, ac eidem, utpote patriarchae Antiocheno, debitam obedientiam et reverentiam exhibentes, ejus salubribus monitis et mandatis [Col. 0047D] intendatis humiliter et devote, castro Cursarii cum pertinentiis suis et rebus mobilibus et immobilibus eumdem contingentibus patriarcham sine difficultate qualibet restitutis, juramento aliquo non obstante, si quod forsan alicui super hoc minus provide praestitistis. Alioquin sententiam quam patriarcha praedictus propter hoc rationabiliter tulerit in rebelles ratam habentes, eamdem praecipimus inviolabiliter observari.

Datum Viterbii, VII Kal. Junii, pontificatus nostri anno duodecimo.

In eumdem modum scriptum est episcopis, abbatibus, prioribus et universo clero Antiochenae dioecesis.

[Col. 0048A] In eumdem modum scriptum est militibus, burgensibus, servientibus, Sirianis, Armeniis, et aliis ligiis hominibus Ecclesiae Antiochenae in castro Cursarii commorantibus.



XXXIX. NOBILI VIRO COMITI TRIPOLITANO. Ut patriarcham Antiochenum habeat commendatum. (Datum ut prima.)

[(26) 1Kb] Caput Ecclesiae Jesus Christus, qui se honorari fatetur in membris et etiam molestari, tunc feliciter diriget actus tuos cum piis locis et viris ecclesiasticis, qui ejus sunt obsequio specialiter deputati, tuum exhibueris auxilium et favorem. Sic utique Regi regum, qui dominatur a mari usque ad mare et a flumine usque ad terminos orbis terrae, [Col. 0048B] gratum te ac devotum ostendis, si ad nominis ejus gloriam et utilitatem Ecclesiae sponsae suae commissa tibi usus fueris potestate. Si enim gloriam tuam quaeris et finem tui laboris ponis commodum temporale, formidare non immerito poteris ne, quod absit! is te reddat inglorium qui te fecit successibus temporalibus gloriosum. Tu ergo, fili, quanto majori praeemines dignitate, tanto potius in conspectu Altissimi te humilem exhibeas et devotum, Ecclesiam catholicam matrem tuam potentiae tuae brachio defensando. Porro inter caeteras Ecclesias quas fovere te convenit, Antiochenam Ecclesiam tanto te decet gratia specialiori diligere quanto eam, utpote devotissimam, inter alias parochiales ecclesias apostolica sedes sincerae charitatis brachiis amplexatur. [Col. 0048C] Quocirca nobilitatem tuam rogamus attentius et monemus, in remissionem tibi peccaminum injungentes quatenus tam Ecclesiam quam venerabilem fratrem nostrum Petrum patriarcham Antiochenum ad ipsam cum gratiae nostrae plenitudine accedentem habens propensius commendatum, eidem ob reverentiam apostolicae sedis et nostram ad castrum Cursarium, possessiones et jurisdictiones Antiochenae Ecclesiae obtinendas, auxilium tribuas opportunum, ab ipsius et hominum et rerum ejusdem Ecclesiae per te ac tuos omnimoda molestatione desistens. Alioquin sententiam quam patriarcha praefatus in molestatores hujusmodi vel ecclesiasticarum rerum illicitos detentores rationabiliter duxerit proferendam [Col. 0048D] ratam habentes, eamdem praecipimus inviolabiliter observari.

Datum ut in prima.



XL. DECANO ET CAPITULO BITURICENSI. De electione archiepiscopi Bituricensis. (Viterbii, VII Kal. Junii.)

Audito processu quem circa electionem venerabilis fratris nostri Guillelmi archiepiscopi vestri vos habuisse scripsistis, et intellecto quod ipse pro reverentia dilecti filii nostri Gualae Sanctae Mariae in Porticu diaconi cardinalis, apostolicae sedis legati, qui volebat ut ab eo prius confirmatio peteretur, oblata sibi regalia recipere noluit ad nostram praesentiam [Col. 0049A] accessurus, cum dilecti filii P. cancellarius et M. fratres et concanonici vestri, quos pro ipso et cum ipso ad sedem apostolicam direxistis, nobis humiliter supplicassent ut ei munus consecrationis et donum pallei concedere dignaremur, nos secundum morem canonicum in Romana Ecclesia observatum per quosdam ex fratribus nostris factum electionis et meritum electi examinari fecimus diligenter: qui cum electionis formam canonicam et electi personam idoneam reperissent, sicut nobis fideliter retulerunt, habito tandem tam cum ipsis quam cum aliis fratribus nostris diligenti tractatu, electionem ipsam auctoritate curavimus apostolica confirmare, ac deinde celebrato scrutinio ipsum electum consecravimus in pontificem, eique palleum de corpore [Col. 0049B] beati Petri sumptum, insigne videlicet plenitudinis pontificalis officii, fecimus assignari. Cum igitur eumdem archiepiscopum ad gerendam Ecclesiae suae curam cum gratiae nostrae favore suique officii plenitudine remittamus, devotionem vestram rogandam duximus et monendam, per apostolica vobis scripta mandantes quatenus obedientiam et reverentiam ei debitam impendatis, ipsius salubribus monitis et praeceptis humiliter intendentes, ita quod per ejus sollicitudinem circumspectam Bituricensis Ecclesia, favente Domino, et spiritualibus proficiat institutis et temporalibus amplificetur augmentis.

Datum Viterbii, VII Kal. Junii, anno duodecimo.



XLI ARCHIPRESBYTERO ET CAPITULO GARGANICAE ECCLESIAE. Ut Bartholomaeum recipiant in canonicum. (Laterani, II Idus Maii.)
[Col. 0049C]

Dilectus filius D. basilicae principis apostolorum canonicus praebendam quam olim in Ecclesia vestra tenuerat sponte in nostris manibus resignavit: quam nos dilecto filio Bartholomaeo clerico et familiari nostro, quem suae probitatis obtentu nos et fratres nostri charum habemus admodum et acceptum, de benignitate sedis apostolicae duximus conferendam, et eum de ipsa cum pertinentiis suis, manibus propriis curavimus investire. Quocirca universitati vestrae per apostolica scripta mandamus atque praecipimus [Col. 0049D] quatenus dictum Bartholomaeum in fratrem vestrum et canonicum admittentes, et ei stallum in choro et locum in capitulo assignantes, praebendam ipsam cum intregritate omnimoda ipsius nuntio sublato cujuslibet contradictionis et appellationis obstaculo assignetis, mandatum apostolicum taliter impleturi quod idem Bartholomaeus, qui vobis et Ecclesiae vestrae poterit existere fructuosus, teneatur apud nos de caetero vestra negotia promovere, ac nos devotionem vestram debeamus merito commendare.

Datum Laterani, II Idus Maii, pontificatus nostri anno duodecimo.



XLII. JOANNI STRIGONIENSI ARCHIEPISCOPO ET SUCCESSORIBUS EJUS CANONICE SUBSTITUENDIS IN PERPETUUM. De confirmatione privilegiorum [(27) 1Kb] . (Laterani, Idibus Maii.)
[Col. 0050A]

Justis petentium precibus dignum est facilem nos praebere assensum, et vota quae a rationis tramite non discordant effectu prosequente complere. Cum ergo, venerabilis in Christo frater, postulasses a nobis ut jus coronandi Hungaricos reges, quod ad te ac successores tuos asseris pertinere, tibi et illis apostolico dignaremur privilegio confirmare, nos inspecto regesto felicis recordationis Alexandri papae praedecessoris nostri, in eo perspeximus contineri quod cum principes et barones Hungarici regni ab [Col. 0050B] eodem praedecessore nostro cum multa precum instantia postularint ut si bonae memoriae Laurentius praedecessor tuus juxta mandatum ipsius inclytae recordationis Belam tunc in regem Hungarorum electum contradiceret coronare, ipsi per alium imponi regni faceret diadema, ne regno et Ecclesiae Hungaricae gravia possent pericula provenire si dictus Bela celeriter unctionem non reciperet et coronam, idem praedecessor noster praefato praedecessori tuo per apostolica scripta mandavit et in obedientiae virtute praecepit ut supradictum electum in regem omni dilatione, contradictione, et appellatione postpositis coronaret, aut si per seipsum eum forte pro debilitate corporis coronare non posset, bonae memoriae Colocensi archiepiscopo intimaret ut [Col. 0050C] eum absque praejudicio honoris et dignitatis ipsius ac Strigoniensis Ecclesiae, congregatis episcopis regni in loco ubi reges coronari consueverunt, in regem inungeret, et sibi coronam imponere non differret, recepto prius ab eodem electo in regem scripto de consilio et assensu ipsorum et principum regni aperte suo sigillo bullato, quod ex hoc nullum ei vel Strigoniensi Ecclesiae praejudicium fieret quominus Hungarici reges ab archiepiscopis ejusdem Ecclesiae semper debeant coronari, praefato Colocensi dans nihilominus in praeceptis ut si saepedictus praedecessor tuus coronare nollet eumdem nec in hac parte ipsi committere vices suas, idem auctoritate apostolica fretus, contradictione ac appellatione postpositis, [Col. 0050D] absque praejudicio illius et Strigoniensis Ecclesiae non postponeret coronare, ita quidem quod idem electus in regem ante coronationem suam Ecclesiae saepefatae scriptum faceret supradictum: quod idem ipsi fecit postmodum in haec verba. Ego Bela Dei gratia Hungariae, Dalmatiae, Croatiae, Ramaeque rex, divina disponente clementia, suscipio coronam de manu Colocensis archiepiscopi, sed non in praejudicium Strigoniensis Ecclesiae quominus Hungarici reges ab ejusdem Ecclesiae archiepiscopis semper debeant in posterum coronari. Felicis quoque recordationis Clemens et Coelestinus ad instar praefati praedecessoris nostri dignitatem coronationis regum Hungarorum decessoribus tuis et Ecclesiae tibi commissae [Col. 0051A] auctoritate apostolica confirmarunt. Nos igitur eorumdem praedecessorum nostrorum vestigiis inhaerentes, praefatum jus, ut videlicet Hungarici reges ab archiepiscopis Strigoniensibus semper debeant coronari, tibi et successoribus tuis auctoritate apostolica confirmamus et praesentis scripti privilegio communimus. Salva semper apostolicae sedis auctoritate, a qua Hungarici regni corona processit. Decernimus ergo ut nulli omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum. Cunctis autem vobis jus idem servantibus sit pax Domini nostri Jesu Christi, quatenus [Col. 0051B] et hic fructum bonae actionis percipiant, et apud districtum judicem praemia aeternae pacis inveniant.

Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii, indictione XII, Idibus Maii, Incarnationis Dominicae anno 1209, pontificatus vero domni Innocentii papae III anno duodecimo.



XLIII. ARCHIEPISCOPO ET CAPITULO STRIGONIENSI. De eadem re. (Laterani VII Idus Maii.)

Sollicitudinis nostrae debitum exigit ut cum ad universalis Ecclesiae regimen simus, Domino disponente, vocati, sua jura servemus quibuslibet illibata, [Col. 0051C] illos apostolico patrocinio munientes, ne super eis perpeti valeant calumnias malignorum. Inde est, venerabilis frater archiepiscope, quod olim tuis precibus annuentes, jus quod a bonae memoriae Alexandro papa praedecessore nostro et inclytae recordationis Bela Hungarorum rege ac Ecclesia Colocensi, videlicet ut Hungarici reges ab archiepiscopis Strigoniensibus semper debeant coronari, Strigoniensi metropoli fuit manifestate recognitum, sicut in eorum authenticis continetur, et felicis recordationis Clemens et Coelestinus praedecessores nostri suis litteris confirmarunt, jus quoque quod habes in conferendis ecclesiasticis sacramentis regibus et reginis Hungariae ac haeredibus eorumdem, et jurisdictionem [Col. 0051D] ecclesiasticam quam in praepositos et officiales regiae domus habes, quam idem praedecessor noster Coelestinus Ecclesiam Strigoniensem habere decrevit jurisdictionem etiam quam obtines in praeposituris et abbatiis regalibus Ecclesiae Strigoniensi per Hungariam ubicunque subjectis [(28) 1Kb] , decimas insuper, primitias, et incensum quae de camera regis Ecclesiae memoratae debentur, sicut omnia de ratione vel consuetudine ad Ecclesiam tuam pertinere noscuntur, tibi suisque successoribus auctoritate curavimus apostolica confirmare. Volentes igitur ea quae per nos et praedecessores nostros vestrae sunt Ecclesiae confirmata eidem in perpetuum illibata [Col. 0052A] servari, auctoritate praesentium districtius inhibemus ne vos vel ipsam Ecclesiam super eis praesumat quisquam temere molestare. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, etc., usque incursurum.

Datum Laterani, VII Idus Maii, pontificatus nostri anno duodecimo.



XLIV. EPISCOPO ET MAGISTRIS P. CIRCATORI MAJORIS ECCLESIAE ET CANONICO SANCTI SALVATORIS METENSIS. Ut J. monachum cogant ad monasterium suum redire. (Viterbii, VII Kal. Junii.)

Constitutis in praesentia nostra Hysemhardo monacho [Col. 0052B] et procuratore abbatis Sancti Vincentii Metensis dilectum filium A. subdiaconum et capellanum nostrum concessimus auditorem. Coram quo monachus proposuit memoratus quod cum olim infra annos existens in monasterio Belliprati Cisterciensis ordinis monachalem habitum suscepisset, et fuisset ibidem aliquandiu conversatus, tandem per abbatem loci ejusdem ab observantia ordinis absolutus, et a parentibus traditus litteralibus disciplinis, postmodum fuit ad servitium Metensis cancellarii evocatus. Tandem vero ad apostolicam sedem accedens, de mandato nostro a praefato abbate receptus exstitit in monachum et in fratrem, et ipso et conventu consentientibus praeposituram et administrationem, duobus monachis amotis ex ea, fuit regulariter [Col. 0052C] assecutus. Cujus promotioni dicti monachi plurimum invidentes, quadam nocte cum complicibus suis irruentes in eum, ipsum nequiter verberarunt, et plagis impositis abierunt semivivo relicto. Cumque super hoc per abbatem praedictum suam non posset assequi rationem, tandem querela deposita coram venerabili fratre nostro archiepiscopo Treverensi, ab ipso et judicibus assignatis ab eo ad nostram fuit audientiam appellatum. Quare a Metensi monasterio violenter ejectus, ab ipsis fuit nequiter verberatus, et arrepto itinere ad sedem apostolicam veniendi, dictus abbas de consilio monachorum ipsorum positis eidem insidiis ipsum capi fecit et rebus omnibus spoliatum carceri mancipari: a [Col. 0052D] cujus manibus, prout Domino placuit, liberatus, iter quod incoeperat consummavit, et in nostra praesentia constitutus super praedictis et aliis multis excessibus contra praefatum abbatem litteris ad quosdam judices impetratis a nobis, ad propria est reversus. Cumque fecisset citari abbatem, idem ira commotus intempestivae noctis silentio ad domum in qua manebat destinata multitudine armatorum ostia frangi fecit; nec mortis evasisset periculum, nisi submissus per tectum clanculo recessisset. Caeterum idem abbas per alias litteras iterato citatus ab eis, ipsas projecit in lutum. Propter quod et alia multa dicti judices ipsum excommunicationis sententia [Col. 0053A] innodarunt. Cum ergo dictus monachus vagus iret et profugus super terram, abbas Mediani ejus mendicitati compatiens, de consensu capituli sui eumdem in monachum recepit et fratrem, donec cum abbatis praefati gratia posset ad suum monasterium remeare. Quo manente ibidem, dictus abbas sibi promisit quod si absolutionis litteras ab abbate Belliprati obtentas ipsi ostenderet, praebendam et locum sibi restitueret sine mora. Quod, visis litteris, noluit adimplere, sumens contra ipsum occasionem ex eo quod nolebat eidem in haereseos crimine consentire. Tandem vero dictus monachus a quibusdam judicibus, quos pars adversa contra eum obtinuerat, evocatus, ad locum sibi praefixum accessit, uno tantum ibidem invento recedens, et adversarii [Col. 0053B] ejus ad duos reliquos alibi accesserunt, et obtinuerunt ab eis in absentia sua iniquam proferri sententiam contra ipsum. Postmodum autem per alias litteras ipsum iterum citari fecerunt: quas cum haberet de falsitate suspectas, et judices utpote adversae parti favorabiles et benigni, nollent ejus legitimas exceptiones admittere nec ad probandas causas suspicionis arbitros sibi dare, idem ad nostram audientiam appellavit, festum Omnium Sanctorum proximo praeteritum terminum suae appellationi praefigens: et sic lite minime contestata, nec super principali habita mentione, recessit a praesentia eorumdem, nobis humiliter supplicans ut parcentes ejus laboribus et expensis, ipsum recipi faceremus in pace, ad correctionem abbatis et monachorum ipsorum [Col. 0053C] manus nostras nihilominus apponentes. Caeterum procurator praedictus proposuit ex adverso quod cum idem monachus in duobus monasteriis Cisterciensis ordinis facta professione, in uno illorum monachalem habitum suscepisset, tandem apostatare non metuens, ad praefatum abbatem, hoc tacito, super receptione sua nostras litteras impetravit; a quo fuit cum summa devotione receptus. Sed cum postmodum comperisset eumdem Cisterciensis ordinis habitum suscepisse, de consilio fratrum eidem injunxit ut rediret ad claustrum et ibidem viveret juxta Cisterciensis ordinis instituta. Idem ergo a monasterio Metensi recedens, boves ejus subripuit fraudulenter; quibus ab ejus manibus postmodum [Col. 0053D] liberatis, cum idem nollet a praefati monasterii vexatione cessare, saepefatus abbas ad dilectum filium Vilariensem abbatem et conjudices suos contra eum obtinuit scripta nostra, ut videlicet si constaret eisdem dictum J. fuisse monachum ordinis supradicti, auctoritate nostra sibi sub anathematis poena injungerent quod ad monasterium rediens derelictum, abbatem non praesumeret ulterius infestare.

Qui cum vellent procedere juxta traditam sibi formam, dictus J. ad praesentiam nostram accedens, ad venerabilem fratrem nostrum Tullensem episcopum et conjudices suos nostras litteras impetravit, nullam facientes de aliis mentionem. Quod abbas attendens, ipsis fecit per suos judices inhiberi ne occasione illarum in causa procedere attentarent. Quibus id [Col. 0054A] efficere non curantibus, idem abbas ad nostram audientiam appellavit. At ipsi, appellatione contempta, sententiam excommunicationis in eum nihilominus protulerunt. Quare ipse, nuntio ad sedem apostolicam destinato, ad abbatem Sancti Arnulphi et conjudices suos a nobis obtinuit demandari ut si constaret eisdem praefatum abbatem post appellationem ad nos interpositam a praefato episcopo suisque conjudicibus excommunicatum fuisse et processisse in causa dictum episcopum post inhibitionem judicum praedictorum, latam sententiam excommunicationis in eum denuntiantes penitus esse nullam, si praedictum monachum invenirent Cisterciensis ordinis habitum suscepisse et quod abbas eum recepisset ignarus, eumdem redire ad claustrum censura ecclesiastica [Col. 0054B] coercerent, ab impetitione ipsius dictum abbatem nihilominus absolventes. Quod ipsi super iis inquisita et cognita veritate fideliter exsequi, procurarunt, nobis humiliter supplicantes ut processum illorum, tanquam legitimum dignaremur auctoritate apostolica confirmare. Cum igitur capellanus praedictus haec et alia quae proposita fuerant coram eo nobis plene ac fideliter retulisset, quia per confessionem ipsius J. fuisse receptum in alio monasterio constitit evidenter, discretioni vestrae per apostolica scripta mandamus quatenus ne dictum coenobium Sancti Vincentii ulterius gravetur laboribus et expensis, ipsum ab impertitione ipsius J. sublato appellationis obstaculo absolvatis, eum [Col. 0054C] ecclesiastica censura cogentes ut ad monasterium suum redeat et suum ibidem impendat domino famulatum. Quod si non omnes, etc., tu ea, frater episcope, cum eorum altero, etc.

Datum Viterbii, VII Kal. Junii, pontificatus nostri anno duodecimo.



XLV. ILLUSTRI REGI ARMENIAE. Persuadetur ut treugas ineat cum comite Tripolitano. (Viterbii, II Non. Junii.)

Super discordia quae de principatu Antiocheno inter te occasione nepotis tui et comitem Tripolitanum peccatis exigentibus est suborta vehementissime contristamur, verentes ne adhuc de ipsa proveniat grave rerum dispendium, multa corporum [Col. 0054D] strages, et ingens periculum animarum, quodque non leviter est timendum, a perfidis Saracenis nobilis Antiochia occupetur in tuam non solum et suam, verum etiam totius Christianitatis injuriam et jacturam. Quantumlibet autem partem tuam justificare nitaris, sicut per litteras tuas et dilectos filios Tarsensem electum et . . . fratrem hospitalis Teutonicorum nobis suggerere studuisti, videtur tamen viris prudentibus tam in divino quam in humano jure peritis tua in hoc petitio minus justa quod postulas ante litis ingressum absque judicio nepoti tuo restitui Antiochiam vel apud alium sequestrari, cum etsi alterutrum fuerit faciendum, cognitione habita in judicio per sententiam debeat diffiniri, eo quod cum praedictus comes ipsius civitatis possessionem [Col. 0055A] obtineat, absque judicio non debeat illa destitui secundum leges et consuetudines approbatas. In hoc etiam tua videtur intentio minus recta quod super eodem negotio et justitiam tibi postulas exhiberi et violentiam non desinis exercere, cum simul non sit et armis et legibus contendendum. Haec autem, fili charissime, sententiando non dicimus, sed multorum sententias referendo, ut intelligas quam benigne curaverimus te tractare, cum te hactenus ab impugnatione Antiochiae non cessante, ad tuam petitionem jam tertio causam istam diversis judicibus duxerimus committendam, qui semper tibi secundum juris ordinem obtulerunt justitiam exhibere. Unde praefatus comes de nobis conqueritur pro eo quod te per censuram ecclesiasticam non [Col. 0055B] compellimus ab ejus impugnatione cessare, cum ipse paratus sit secundum ordinem juris subire judicium, et tu nolis. Multiplici tamen necessitate pensata, ita duximus providendum, ut dictum comitem precibus, monitis et consiliis efficaciter inducamus quatenus venerabili fratri nostro Petro patriarchae Antiocheno, viro utique honesto, provido, et fideli, neutri parti de jure suspecto, castellum Antiochiae tenendum committat donec in judicio de justitia cognoscatur, ut ei tandem illud assignasset pro quo fuerit justa sententia promulgata, provisis sibi expensis a partibus ad ipsius castelli custodiam opportunis, et promissione sibi a magistris Hospitalis et Templi solemniter facta quod eum [Col. 0055C] ad custodiendum ipsum castellum pro posse juvabunt.

Nos enim, actore Deo, virum a latere nostro disposuimus destinare qui sine acceptione personarum et munerum de causa ista cognoscat, et eam sublato cujuslibet contradictionis et appellationis obstaculo praevia ratione decidat. Unde serenitatem tuam rogandam duximus et monendam, in remissionem tibi peccaminum injungentes quatenus cum praefato comite treugam ineas et observes, ut praescripta possint discrimina evitari. Sicque Templarii, de quibus valde conquereris, a tua offensione cessabunt, dummodo tu illos desistas offendere, ac de castro Gaston postulatam saepe justitiam non deneges exhibere [(29) 1Kb] . Haec est enim causa praecipua [Col. 0055D] quam contra te habere videntur, quod videlicet castrum illud eis restituere contradicis, nec etiam vis de illo eis exhibere justitiam saepe monitus et rogatus a nobis. Unde cum vim vi repellere omnes leges et omnia jura permittant, ab iis maxime qui vim repellendo irregularitatem non contrahunt, cum clerici non existant, videtur plerisque quod contra te offendentem se possint defendere tibique impugnanti valeant repugnare; praesertim cum illa eis subtrahas violenter per quae consueverunt et debent expugnare paganos; cumque tu castrum illud contra eos detineas et defendas, mirabile non videtur si ipsi contra te Antiochiam manuteneant et defendant, [Col. 0056A] in cujus pertinentiis non animam obtinent portionem, cum longe aliud sit defendere quam offendere, ac repugnare sit quam impugnare diversum. Fatentur enim hoc quoque sibi ex indulgentia bonae memoriae Alexandri papae praedecessoris nostri licere, postulantes id ipsum a nobis in instanti sibi necessitatis articulo indulgeri, alioquin plures ex ipsis terram sanctam se asserunt relicturos. Quos tamen blande studuimus consolari, volentes ut, si super datum fuerit, inter te et illos firma concordia reformetur; quia, cum sint viri strenui et potentes, multum tibi et prodesse possunt et, quod Deus avertat, obesse. Monemus ergo celsitudinem tuam, quam sincerae dilectionis brachiis amplexamur, et exhortamur in Domino quatenus ad ea quae [Col. 0056B] praediximus pium habeas cum devotione respectum. Nec putes quod illa dixerimus in favorem praefati comitis, qui per illud horribile facinus quod in patrem et dominum suum inique commisit [(30) 1Kb] favorem demeruit, nec ob gratiam Templariorum, quos magis volumus in suae religionis puritate persistere quam adversum te hostiliter dimicare. Sed prudenti consilio ista pensavimus propter necessitates urgentes, ut communis utilitas praeferatur. Quocirca modis omnibus expedit et oportet ut si etiam dictus comes ad sequestrationem castelli non posset induci, cum ad eam non possit forsan de jure compelli, treugae nihilhominus fiant et firmiter observentur, donec hujusmodi controversia mediante justitia terminetur; [Col. 0056C] ad quam utique sopiendam virum prudentem, sicut praediximus, cum Dei auxilio curabimus destinare, per quem testes qui fuerint nominati, si se gratia; odio, vel timore subtraxerint, compelli mandabimus perhibere testimonium veritati. Si qua vero partium tam necessario et sano consilio noluerit acquiescere, per censuram ecclesiasticam et tam per indigenas quam etiam peregrinos eam praecipimus coerceri.

Datum Viterbii, II Non. Junii, pontificatus nostri anno duodecimo.



XLVI. ABBATI ET CONVENTUI SANCTI BENEDICTI FLORIACENSIS. Ut bona alienata revocare possint. (Viterbii Nonis Junii.)

[Col. 0056D] Quoniam per administrationem improvidam et dissolutam incuriam praefatorum pro alienationibus illicitis factis ab ipsis quamplures Ecclesiae in temporalibus non modicum sustinent detrimentum, nobis, quibus est Ecclesiarum omnium sollicitudo commissa, ex officii debito pastoralis incumbit post causam taliter vulneratam remedium competens invenire, quod obducere possit et debeat hujusmodi vulnerum cicatrices. Cum igitur a nobis duxeritis postulandum ut revocandi ea quae de nobis Ecclesiae per abbates ejusdem illicite alienata fuerint vel concessa in ejus praejudicium et gravamen vobis auctoritatem tribuere dignaremur, nos vestris [Col. 0057A] precibus inclinati, vobis duximus concedendum ut ea quae ab ipsis abbatibus inveneritis alienata illicite vel concessa vobis liceat ad jus ipsius appellatione remota legitime revocare. Nulli ergo, etc. hanc paginam nostrae concessionis infringere vel ei ausu temerario contraire. Si quis autem hoc attentare praesumpserit, etc. Usque incursurum.

Datum Viterbii, Nonis Junii, pontificatus nostri anno duodecimo.



XLVII. EISDEM. Confirmatur compositio facta cum archiepiscopo Senonensi. (Viterbii, III Kal. Junii.)

Solet annuere sedes apostolica piis votis et honestis [Col. 0057B] petentum precibus favorem benevolum impertiri. Eapropter, dilecti in Domino filii, vestris justis postulationibus grato concurrentes assensu, compositionem inter vos ex parte una et bonae memoriae Willelmum archiepiscopum et capitulum Senonense ex altera super Ecclesia de Loriaco initum et scriptis authenticis roboratam, sicut sine pravitate provide facta est et ab utraque parte sponte recepta, et in eisdem authenticis plenius continetur, auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei, etc. Usque incursurum.

Datum Viterbii, III Kal. Junii anno duodecimo.



XLVIII. ABBATI ET FRATRIBUS SANCTI BENEDICTI SUPER LIGERIM. Confirmatur eis quoddam privilegium Alexandri Papae. (Viterbii III Kal. Junii.)
[Col. 0057C]

In litteris felicis recordationis Alexandri papae praedecessoris nostri haec de verbo ad verbum perspeximus contineri.

»ALEXANDER episcopus, servus servorum Dei dilectis filiis abbati et fratribus Sancti Benedicti super Ligerim salutem et apostolicam benedictionem.

»Quod, aliqua necessitate instante, noscitur institutum, postmodum necessitate cessante debet, et quod ejus gratia est inductum simili modo cessare. [Col. 0057D] Hac siquidem consideratione provocati, et Ecclesiae vestrae, quae proprie beati Petri juris existit, tranquillitati et paci in posterum praecavere volentes, auctoritate apostolica duximus statuendum ut licet archiepiscopi aut episcopi propter praesentiam nostram aliquod onus ad praesens obedientiis vestris imponant, nulli eorum fas sit post hac occasione illa contra antiquam consuetudinem vestram a fratribus vestris per obedientias constitutis aliquas exactiones imponere aut quidlibet ab eis exigere.

»Datum Senonis, VI Idus Martii.« Quod igitur ab ipso praedecessore nostro provida fuit deliberatione statutum ratum et firmum habentes, ad exemplar ejusdem illud praecipimus inviolabiter observari.

[Col. 0058A] Datum Viterbii, III Kal. Junii, pontificatus nostri anno duodecimo.



XLIX. EISDEM. Ut burgenses suos non deprimant onere servitutis. (Viterbii III Kal. Junii.)

Nemini debet titulus servilis conditionis apponi qui privilegio debet libertatis gaudere. Inde est quod ad exemplar felicis recordationis Alexandri papae III praedecessoris nostri, auctoritate duximus apostolica prohibendum ne burgenses suos, qui infra tempus statutum legibus, super statu suae conditionis nulla sunt questione pulsati, deprimere quisquam praesumat onere servitutis.

Datum Viterbii III Kal. Junii, etc.



L. ABBATI SANCTI BENEDICTI FLORIACENCIS. De limitatione parochiae de Villari. (Datum ut in aliis.)
[Col. 0058B]

Ea quae ratione praevia statuuntur, firma debent et illibata persistere, et in recidivae contentionis scrupulum relabantur apostolico convenit praesidio communiri. Ea propter, dilecti in Domino filii vestris justis postulationibus inclinati, limitationem parochialis ecclesiae vestrae de Villari, sicut a bonae memoriae Henrico Senonensi archiepiscopo rationabiliter facta est, auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae confirmationis infringere vel ei, etc., usque incursurum.

[Col. 0058C] Datum ut in aliis.



LI. ABBATI CONVENTUI BEATI GERMANI AUTISSIODORENSIS. Ut liceat illis revocare bona alienata. (Viterbii, III Kal. Junii.)

Quoniam per administrationem improvidam et dissolutam incuriam praelatorum pro alienationibus illicitis factis ab ipsis quamplures Ecclesiae in temporalibus non modicum sustinent detrimentum, nobis, quibus est Ecclesiarum omnium sollicitudo commissa, ex officio debiti pastoralis incumbit, post causam taliter vulneratam, remedium competens invenire quod obducere possit et debeat hujusmodi vulnerum cicatrices. Cum igitur a nobis duxeritis [Col. 0058D] postulandum ut revocandi ea quae de bonis Ecclesiae vestrae per abbates ejusdem illicite alienata fuerant vel concessa in ejus praejudicium et gravamen, vobis auctoritatem tribuere dignaremur, nos vestris precibus inclinati vobis duximus concedendum ut ea quae ab ipsis abbatibus inveneritis alienata illicite vel concessa, vobis liceat ad jus ipsius appellatione remota legitime revocare. Nulli ergo, etc., hanc paginam nostrae concessionis infringere, etc., usque incursurum.

Datum Viterbii, III Kal. Junii, pontificatus nostri anno duodecimo.



LII. ABBATI ET CONVENTUI SANCTI BENEDICTI FLORIACENSIS. Ne Ecclesiae illorum possint interdici vel excommunicari. (Viterbii, VI Idus Junii.)
[Col. 0059A]

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Cum igitur monasterium vestrum, sicut in authentico bonae memoriae Alexandri papae praedecessoris nostri perspeximus contineri, ad jus et proprietatem beati Petri nullo mediante pertineat, nos vestris precibus inclinati, auctoritate praesentium inhibemus ne quis archiepiscopus vel episcopus in Ecclesias monasterio ipsi subjectas absque manifesta [Col. 0059B] et rationabili causa excommunicationis vel interdicti sententias audeat promulgare, vel ab eodem monasterio procurationem exigere, vel correctionem in ipsum exercere praesumat nisi de mandato sedis apostolicae speciali. Nulli ergo omnino hominum liceat hanc paginam nostrae inhibitionis infringere vel ei, etc., usque incursurum.

Datum Viterbii, VI Idus Junii, anno duodecimo.



LIII. EPISCOPO, ET STEPHANO CANONICO, ET JOANNI ARCHIPRESBYTERO SANCTI JOANNIS SUTRINENSIS. Confirmatur sententia quaedam lata pro ipsis. (Viterbii, XIII Kal. Julii.)

Cum dilectis filiis Ottoviano et archipresbyteris et cleris ecclesiarum Sancti Laurentii de Capranica [Col. 0059C] ex parte una, et Sancti Christinae Sutrinensis diaecesis ex altera litigantibus super bonis Vitae quondam archipresbyteri ejusdem ecclesiae Sanctae Christinae, dilectum filium Alatrinum subdiaconum et capellanum nostrum concesserimus auditorem, ex parte clericorum sancti Laurentii fuit propositum coram eo eumdem V. annum quartumdecimum tunc agentem se suaque obtulisse ipsi Ecclesiae materno interveniente consensu, ac de bonis illius Ecclesiae per quatuordecim annos et amplius enutritum, et in ea omnes ordines assecutum, nec non peritiam scribendi adeptum, litteras, cantum et alia officia ecclesiastica didicisse, quorum omnium exercitio hujusmodi acquisierat [Col. 0059D] facultates; et eo intuitu asserebant ad se bona omnia pertinere ipsius, qui decesserat intestatus. Dicti autem clerici Sanctae Christinae proponere curaverunt econtra quod cum dictus V. ab Ecclesiae suae clericis in eorum concanonicum electus fuerit, et per bonae memoriae diaecesanum episcopum translatus ad ipsam nullo penitus reclamante, nec non per decem et septem annos pacifice commoratus ibidem, ac per te, frater episcope, dicti episcopi successorum archipresbyter in sua Ecclesia institutus, archipresbytero Sancti Laurentii preces specialiter interponente pro ipso, ea quae postmodum et primitus per parcimoniam, artificiolum, et studium suum, et puerorum doctrinam nactus fuerat ad eamdem Ecclesiam devolvi debebant sine aliqua [Col. 0060A] quaestione. Pars vero altera studuit replicare se a te, frater episcope, postulasse praefatum archipresby terum, tunc simplicem canonicum sibi restitui ut suum oblatum, et te precibus quorumdam devictum id efficere noluisse: sicque suam negligentiam, si qua fuerat, excusabat. Nos igitur iis et aliis a patribus propositis coram auditore praefato intellectis, cum de oblatione ac pacifica translatione archipresbyteri saepedicti nobis facta fuerit plena fides, ea quae idem archipresbyter habuerat antequam ad secundam Ecclesiam a prima translatus fuisset primae, caetera omnia curavimus adjudicare secundae; ita tamen quod si probatum fuerit de bonis prioribus vel eorum proventibus ab eodem aliqua postea conquisita fuisse, illa ipsi ecclesiae Sancti Laurentii applicentur. [Col. 0060B] Quocirca discretioni vestrae per apostolica scripta mandamus quatenus id quod a nobis est sententialiter diffinitum faciatis per censuram appellatione remota firmiter observari. Quod si non omnes, etc. tu, frater episcope, cum eorum altero, etc.

Datum Viterbii, XIII Kal. Julii, pontificatus nostri anno duodecimo.



LIV. ARCHIDIACONO ET W. ET R. PRIMICERIIS CIVITATENSIBUS. Confirmatur sententia quaedam. (Viterbii, XII Kal. Julii.)

Cum olim inter clericos Sancti Severini de castro Sancti Severi ex parte una, et ecclesiarum Sancti Nicolai, Sanctae Mariae, ac Sancti Joannis castri ejusdem Civitatensis dioecesis ex altera, super processionibus [Col. 0060C] in diebus Rogationum tam in eundo quam redeundo ad Sancti Severini ecclesiam exhibendis, celebrando sextam ibidem, et sermonem in Dominica Palmarum ad populum faciendo, nec non etiam pulsationibus campanarum quaestio mota esset, abbas Terrae Majoris ordinarius judex eorum de meritis ipsius causae sufficienter instructus, clericos praedictarum ecclesiarum super praemissis omnibus ecclesiae Sancti Severini per diffinitivam sententiam condemnavit: quam profecto sententiam cum iidem clerici recepissent et aliquanto tempore sine contradictione servassent, nitentibus demum eis venire temere contra ipsam, clerici Sancti Severini ad bonae memoriae Dragonariensem episcopum et magistrum P. Canonicum Trojanum apostolicas litteras impetrarunt, [Col. 0060D] quarum auctoritate clerici praefatarum ecclesiarum ab episcopo ipso citati, mandato apostolico intellecto promiserunt se supradicta omnia firmiter servaturos, eaque inviolabiliter observare dictus episcopus eis sub excommunicationis poena praecipit, et sic postmodum quod per antedictum abbatem et eumdem episcopum provide factum fuit, per sedem exstitit apostolicam confirmatum. Nuper autem cum inter Nicolaum ecclesiae Sancti Severini ex parte una, et Thomam Sancti Nicolai ac Mauritium Sanctae Mariae ex altera procuratores, super iis quaestio verteretur, dilecto filio Tullio subdiacono et capellano nostro eos commisimus audiendos: in cujus praesentia procuratores clericorum dictarum ecclesiarum, [Col. 0061A] videlicet Sancti Nicolai et Sanctae Mariae, recognoverunt omnia supradicta, eo quod de sexta canenda praemissum est duntaxat excepto. Ne igitur lites quae justo judicio sunt decisae calumniantium vitio reviviscant, discretioni vestrae per apostolica scripta praecipiendo mandamus quatenus dictos clericos Sancti Nicolai et Sanctae Mariae ad haec omnia inviolabiliter observandum, secundum quod a praedictis abbate nec non etiam et episcopo est statutum, monitione praemissa per censuram ecclesiasticam sublato appellationis obstaculo compellatis. Quod si non omnes, etc. duo vestrum, etc.

Datum Viterbii, XII Kal. Julii, pontificatus nostri anno duodecimo.



LV. CONSULIBUS ET CIVIBUS JANUENSIBUS. Ut treugas ineant cum Pisanis. (Viterbii, XII Kal. Julii.)
[Col. 0061B]

Licet ubicunque locorum scissura discordiae fraternitatem divideret Christianam, nos, qui secundum Apostolum non valemus, quocunque scandalizante, non uri, ferventi compassionis sartagine frigeremur, de discordia tamen inter vos et cives Pisanos exorta, tanto ardentiori charitatis igne perurimur quanto graviora per eam et provenisse jam et posse adhuc etiam provenire pericula intuemur. Per hanc enim non solum grandia damna rerum et gravia discrimina personarum cum immanibus animarum dispendiis utrique supereminent civitati, verum [Col. 0061C] etiam Ecclesia pene tota colliditur, et necessarium terrae sanctae subsidium impeditur; quinimo verendum est plurimum ne quatuor illi angeli, quibus datum est secundum Joannem nocere terrae ac mari, lethalia instrumenta sibi de civitatibus vestris faciant, per quae maris et aridae universitatem affligant, dum vos utriusque contermini per mutuae seditionis offensas, sic unius etiam littora suprema concutitis quod alterius quoque non modica spatia conturbatis. Hoc igitur quidam Patrum et praedecessorum nostrorum pro sui officio attendentes, multifarie multisque modis operam impenderunt ut inter vos pacis foedera reformarent; et cum in aliquibus aliqui profecissent, novissime tandem felicis recordationis Clemens papa praedecessor noster pacem [Col. 0061D] perfecit eamdem. Quae cum postmodum, superseminante zizania homine inimico, in malum fuerit discordiae recidivae relapsa, nos demum, propitiante Domino, ad officium summi pontificatus assumpti pacem inter vos, tum ex officii nostri debito, tum ex sincero quem circa utramque gerimus civitatem dilectionis affectu, zelantes multiformiter laboravimus per sollicitudines utique multiformes, saepissime dirigendo litteras, nuntios et legatos, ut ad unitatis concordiam et concordiae unitatem reducere vos possemus: et nisi eo qui operibus pacis invidet faciente processus dilectorum filiorum de Tilieto et Sancti Gualgani abbatum, qui super hoc diu multumque studiosissime laborarunt, impeditus fuisset, [Col. 0062A] utraque jam civitas in deliciis bonae voluntatis et requie opulenta sederet. Quapropter etsi reipsa per astutias Satanae in malignum reducta, ne novissima ejus fiant pejora prioribus formidetur, sperantes tamen in eo qui est actor pacis et charitatis amator quod sicut incipere nos permisit, ita quoque nos faciet hujusmodi sanctum pacis negotium consummare, universitatem vestram rogamus et obsecramus in Domino, per apostolica vobis scripta sub divini judicii obtestatione mandantes, quatenus non tam privatis vestris incommodis quam publicis universalis Ecclesiae dispendiis occurrendo quae de praedicta noscuntur discordia provenire, cum memoratis civibus saltem treugas interim ineatis, quibus apostolica scripta direximus ut satisfaciant vobis de [Col. 0062B] damnis quae noviter intulisse dicuntur, vel in manibus venerabilis fratris nostri Pisani archiepiscopi cautionem praestent idoneam quod ad mandatum nostrum competenter satisfaciant super ipsis, et una cum eodem ac venerabili fratre nostro Januensi archiepiscopo simul etiam et abbatibus antedictis ac nuntiis Pisanorum, quos propter hoc ad nostram praesentiam evocamus, usque ad festum Assumptionis beatae Mariae proximo venturum, vel ante quam citius posset fieri, aliquos viros providos ad sedem apostolicam destinetis, commissa sibi plenaria potestate ut omnium vestrum vice circa singula contingentia processuri observanda recipiant quae cum consilio nostro praesentibus archiepiscopis memoratis praedicti abbates super ipso providerint negotio [Col. 0062C] disponenda, de nullo penitus haesitantes; quia, cum auctoritatem plenariam super eosdem habeamus abbates, eos sicut oportuerit et decuerit inducemus ut non declinantes ad dexteram vel sinistram, regia tantum via, utriusque partis commoditate prospecta procedant, adhuc etiam eis sub interminatione anathematis injuncturi ut in eo quod concorditer statuerunt aut modo statuent, vel in alio, si quod postmodum fuerit statuendum, debitam providentiam et rectitudinis aequitatem observent. Alioquin, ne tantum periculum animarum, rerum damnum, et personarum dispendium negligere videamur, adversus eos qui tam sanctam exhortationem contempserint in enormem jacturam totius populi Christiani, [Col. 0062D] officii nostri debitum exsequemur.

Datum Viterbii, XII Kal. Julii, anno duodecimo.



LVI. STEPHANO CANTUARIENSI ARCHIEPISCOPO. S. R. E. CARDINALI. De electione episcopi Lincolniensis. (Viterbii, XI Kal. Julii.)

Ad nostram noveris audientiam pervenisse quod decanus et capitulum Lincolniensis Ecclesiae recepto mandato nostro super electione pontificis canonice celebranda, dilectum filium Hugonem Vellensem archidiaconum sibi concorditer in Episcopum elegerunt [(31) 1Kb] ; cujus electioni rex suum assensum dicitur praestitisse. Utrum autem in ipsa electione [Col. 0063A] canonice sit processum, an illa prava consuetudo servata propter quam interregnum et sacerdotium gravis est suscitata discordia, ignoramus. Tenor enim litterarum praefati regis ad utrumque se habet, cum contineatur in ipsis quod decanus et capitulum Lincolniense, requisito assensu regis ac praestito, praedictum archidiaconum in episcopum elegerunt. Licet autem assensus hujusmodi electioni non factae sed faciendae sit praestitus, potest tamen intelligi de assensu qui pro facienda pontificis electione requiritur; et hoc non praejudicat ecclesiasticae libertati, dummodo sine mora et difficultate praestetur, ne provisio vacantis Ecclesiae nimium differatur. Et potest intelligi de assensu qui praestatur pro aliqua certa persona in episcopum [Col. 0063B] eligenda. Et hoc ecclesiasticam libertatem impugnat; quoniam electionis perit judicium si eum eligi tantum oporteat quem rex prius duxerat approbandum. Cum igitur a te sit hujus electionis confirmatio postulanda, fraternitati tuae per apostolica scripta praecipiendo mandamus quatenus tres ad minus canonicos de iis qui praesentes interfuerunt universo ipsius electionis tractatui tibi facias praesentari, et eos super electionis processu diligenter examines, adjurans illos districte in virtute Spiritus sancti sub obedientiae debito quo nobis et tibi tenentur, ut omni gratia et timore postpositis plenam et meram dicant per omnia veritatem, sub hac ipsa districtione injungens per litteras tuas decano aliisque [Col. 0063C] personis Ecclesiae memoratae, ut singuli tibi sub testimonio litterarum suarum plene ac districte referant hujus electionis processum, et si per examinationes hujusmodi electionem ipsam inveneris de persona idonea canonice celebratam, metropolitica illam auctoritate confirmes; alioquin ea penitus irritata, veritatem nobis non differas intimare. Circa personam autem electi quaedam praesumptiones videntur esse notabiles, videlicet quod cum ipse in curia regis officium exercuerit cancellarii, multas litteras sigillaverit de spoliationibus clericorum, invasionibus ecclesiarum, mutilatione membrorum, et aliis abusionibus et injuriis multipliciter irrogatis, quod etiam communicaverit illis qui propter expulsionem monachorum Cantuariensium auctoritate [Col. 0063D] nostra sunt excommunicationis vinculo publice innodati, quodque de carnis incontinentia sit suspectus, cum filias habeat matrimonio copulatas. Quia vero praesumptiones hujusmodi validae non videntur, cum non solum minores clerici, verum etiam plures episcopi sint quorumdam principum cancellarii, quibus tamen non impingitur talis culpa, cum per alios ad hoc etiam deputatos possint hujuscemodi litterae sigillari, ne facile posset ostendi quod scienter communicaverit excommunicatis in casibus non concessis, quodque incontinentia ejus sit recens, maxime si parvulam prolem non habeat recentis incontinentiae suae testem, cum praemissam incontinentiam [Col. 0064A] vel excusare conjugium vel poenitentia potuerit abolere, satis eas poteris pertransire, si non appareat coram te qui velit illas sufficienter opponere ac probare. Illud autem est aequanimiter tolerandum, si forte Lincolniense capitulum praefatum archidiaconum sponte ad preces regis elegit. Ne vero Ecclesiarum substantiam occasione filiarum ipsius deperire contingat, astringi poterit ad indemnitatem earum per idoneam cautionem.

Datum Viterbii, XI Kal. Julii, anno duodecimo.



LVII. EPISCOPO ET ABBATI SANCTI VEDASTI ATREBATENSIS De excommunicatione regis Angliae. (Datum ut in alia.)

Cum ad nostrum exsequendum mandatum, maxime [Col. 0064B] pro ecclesiastica libertate, promptos vos et paratos esse credamus, discretionem vestram rogandam duximus et monendam, per apostolica vobis scripta praecipiendo mandantes quatenus cum requisiti fueritis a venerabili fratre nostro Stephano, Cantuariensi archiepiscopo S. R. E. cardinali, excommunicationis sententiam in Joannem regem Anglorum, assistentibus vobis veneralibus fratribus nostris Londoniensi, Heliensi et Wigorniensi episcopis, vel saltem duobus ex ipsis, secundum formam litterarum quas illis direximus, publice ac solemniter proferatis. Quod si non ambo, etc. alter vestrum, etc.

Datum ut in alia per totum.



LVIII. (Viterbii, III Kal. Julii.)

[Col. 0064C] Requisisti de his quae testator pro anima sua legat in ultima voluntate, qualiter sint inter episcopum et Ecclesias dividenda. Et quidem regulariter verum est, etc., ut supra lib. XI epist. CCLXII, usque ad haec verba, patrocinari non debet.

Datum Viterbii, III Kal. Julii, anno duocimo.



LIX. ABBATI SANCTAE TRINITATIS DE MALOLEONE. Irregularem esse qui alium lethaliter percussit. (Viterbii, Kal. Julii.)

[(32) 1Kb] Significasti nobis per litteras tuas quod cum quidam maleficus ingressus ecclesiam de Bleiseio, Dei timore posthabito, Eucharistiam cum ornamentis altarium et libris ecclesiasticis extra ipsam ecclesiam [Col. 0064D] asportasset, dilectus filius Laurentius presbyter lator praesentium Ecclesiae tuae regularis canonicus, quem in praefata ecclesia de Bleiseio institueras capellanum, praefatum iniquitatis filium fossorio arrepto percussit; sed si ad mortem fuerit ictus hujusmodi, tu et ipse penitus ignoratis. Cum autem parochiani ecclesiae memoratae viderent praedictum maleficum ornamenta ecclesiae asportantem, arreptis gladiis et fustibus ipsum in eodem loco protinus occiderunt. Praefatus vero Laurentius de sua salute praecogitans, evoluto anno sub titulo confessionis tibi rei ordinem revelavit. Pro quo nobis humiliter supplicasti ut cum eo misericorditer agere [Col. 0065A] dignaremur. Licet autem contineatur in canone quod si quatuor [(33) 1Kb] homines aut quinque vel plures contra unum hominem rixati fuerint, et ab iis mortuus fuerit vulneratus, quicunque illorum ei plagam imposuit homicida secundum statuta canonum judicetur, quia tamen in alio canone dicitur de presbytero qui diaconum equitantem percussit, et ipse cadens ex equo cervice fracta interiit; quod si non ad mortem percussus est, incaute agenti presbytero est poenitentia indicenda, ita quod aliquanto tempore a missarum suspensus solemniis, denuo ad sacerdotale officium revertatur; quod si veraciter qualicunque percussione presbyteri mortuus est diaconus, nulla hic ratione more sacerdotis permittendus est ministrare, etiamsi voluntatem non [Col. 0065B] habuit occidendi, nos in praemisso casu credimus distinguendum utrum constare possit quod praefatus sacerdos non inflixit percussionem lethalem, de qua videlicet, si aliorum non fuissent vulnera subsecuta, percussus minime interisset, quodque percussor voluntatem non habuit occidendi, nec ipsius studio, consilio, vel mandato processerunt alii contra illum. Et quidem si hoc ita se habet, quod forsan ex eo posset ostendi si certa apparuisset percussio ab eodem inflicta tam modica et tam levis in ea corporis parte in qua quis leviter percuti non solet ad mortem ut peritorum judicio medicorum talis percussio assereretur non fuisse lethalis, cum de caeteris ipsi credendum sit sacerdoti, qui non accusatus vel denuntiatus ab aliquo, sed per seipsum de [Col. 0065C] sua salute sollicitus consilium expetit salutare, post poenitentiam ad cautelam injunctam in sacerdotali posset officio ministrare, religionis accedente favore, cum sit canonicus regularis, et sine omni scandalo sacerdotale possit officium exercere. Quod si discerni non possit ex cujus ictu percussus interiit, in hoc dubio tanquam homicida debet ipse sacerdos, etsi forsan homicida non sit, a sacerdotali officio abstinere, cum in hoc casu cessare sit tutius quam temere celebrare, pro eo quod in altero nullum, in reliquo vero magnum periculum timeatur. Utrum autem de illis sit simile sentiendum quorum unus, sed quis omnino nescitur, homicidium perpetravit, si forsan ad recipiendos sacros ordines praesententur, [Col. 0065D] ut omnes sint pariter repellendi, cum discerni non possit qui debeant inculpabiles judicari, diligens investigator advertat, quamvis hic casus sit ab illo valde diversus. Si vero, quemadmodum perhibetur, sacerdos iste prius ab illo percussus sacrilego, mox eum cum ligone in capite repercussit, quamvis vim vi repellere omnes leges et omnia jura permittant, quia tamen id debet fieri cum moderamine inculpatae tutelae, non ad sumendam vindictam, sed ad injuriam propulsandam, non videtur idem sacerdos a poena homicidii penitus excusandus, tum ratione instrumenti cum quo ipse percussit, quod cum sit grave, non solet levem plagam inferre, [Col. 0066A] tum ratione partis in qua fuit ille percussus, in qua de modico ictu quis solet lethaliter laedi; maxime cum secundum vulgare proverbium asseratur quod qui ferit primo, ferit tangendo; qui vero ferit secundo, ferit dolendo. Unde, pensatis omnibus, ei creditur expedire ut cum humilitate abstineat a sacerdotali officio exsequendo.

Datum Viterbii Kal. Julii, pontificatus nostri anno duodecimo.



LX. FRATRI ASTORCIO MONACHO DE MANSO ADAE CISTERCIENSIS ORDINIS. De monacho qui medicinam exercuit. (Viterbii, Kal. Julii.)

Oblata nobis tua petitio continebat quod cum [Col. 0066B] adhuc in saeculo morareris et medendi officium exerceres, adhibuisti cuidam monacho medicinam, verum cum te illicitis negotiis implicato et tardante regredi ad eumdem, ipse cum purgatus jam esset, mandatum quod ei dederas super sua custodia vilipendens, sibi a prohibitis non cavisset, morbum pariter et mortem incurrit. Licet autem de abbatis tui consilio sacros ordines gradatim fueris assecutus, quia tamen ex eo conscientia te remordet quod si adhibuisses exactiorem diligentiam circa eum, eventum talem forsitan evitasses, nos consulere studuisti an in susceptis debeas ordinibus ministrare. Quo circa discretioni tuae per apostolica scripta mandamus quatenus si est ita, et aliud canonicum non obsistat, sub timore divino ministres in ordinibus [Col. 0066C] jam susceptis, pro iis et aliis excessibus expiandis monasticam regulam diligentius observando.

Datum Viterbii, Kal. Julii, anno duodecimo.



LXI. PRIORI S. HONORATI ARELATENSIS. De causa quadam matrimoniali. ( [(34) 1Kb] Viterbii, VI Kal. Julii.)

Ex tenore tuarum litterarum accepimus quod cum Petrus et M. mulier in annis majoribus constituti per verba de praesenti matrimonium contraxissent, quidam dicens illos quinto se consanguinitatis gradu contingere, coram te coepit matrimonium accusare: qui demum juxta formam canonis praestito juramento ad fundandam intentionem [Col. 0066D] suam duos testes inducens, consanguinitatem ipsam taliter computavit. Malenutrita, inquiens, et vir ejus Causitum atque Mariam, Causitus vero Guiscardum, Guiscardus Mariam, Maria Gilium, Gilius nuptam Petro. Item, Maria uxorem Bernardi Amalrisci, quae Beatricem uxorem Bernardi Aldeberti, quae Beatricem uxorem Bernardi de Regordano, qui Petrum de quo agitur genuerunt: quem alter testium in omnibus est secutus; reliquus vero consanguinitatis gradus hoc modo distinxit. Malenutrita et vir ipsius Causitum atque Mariam, Causitus autem Guiscardum, Guiscardus matrem Gilii, Gilius sponsam Petri. Item, Maria [Col. 0067A] uxorem Bernardi Amalrisci, uxor Bernardi Amalrisci uxorem Bernardi Aldeberti, uxor Bernardi Aldeberti Beatricem matrem Petri genuisse noscuntur [(35) 1Kb] . Porro accusatoris pars consanguinitatem sufficienter probatam asseruit ex depositionibus praedictorum. Cum enim consanguinitatis gradus competenter distinxerint, nocere non poterat quod nomina quarumdam non expresserunt personarum, cum demonstratio seu circumlocutio loco proprii nominis habeatur [(36) 1Kb] , adjiciens quod etsi dictum unius testis. qui trium personarum nomina non expressit, reputaretur forsan invalidum assertioni tamen accusatoris et testis alterius in hoc articulo standum erat, cum in decreto Paschalis inveniatur quod in omni [(37) 1Kb] negotio principalis persona de re [Col. 0067B] sibi nota veritatem dicens pro teste merito est habenda, cui quidem uno adhibito, duo testes efficiuntur. Praeterea supervacuo videretur esse statutum ut cum juramento deberet recipi accusator, nisi ei crederetur in hoc articulo tanquam testi. Ad haec autem fuit adverso propositum quod cum juxta canonicas sanctiones non solum gradus distinguendi sint sed etiam personarum nomina designanda, et praedicti accusator et testes in quarumdam defecerint nominibus personarum, profecto ex depositionibus eorumdem nihil penitus probabatur [(38) 1Kb] . Nec obstat quod altera pars proposuit demonstrationem vicem nominis [(39) 1Kb] obtinere; quia tunc demum demonstratio seu circumlocutio proprii [Col. 0067C] nominis vicem supplet cum potest de corpore seu persona constare. Unde cum personarum illarum quarum nomina minime sunt expressa nulla prorsus memoria habeatur, utpote longis retroactis temporibus defunctarum, hujusmodi circumlocutio non est pro nomine proprio admittenda, maxime cum videatur ibi obscuritatem ingerere manifestam ubi dicitur: Maria genuit uxorem Bernardi Amalrisci, uxor Bernardi Amalrisci genuit uxorem Bernardi Adelberti, cum ista compossibilia esse potuerint, ut et Maria uxorem Bernardi Amalrisci et alia uxor Bernardi Amalrisci uxorem Bernardi Aldelberti genuerit quae Maria filia non fuisset, ut verbi gratia, si Bernardus Amalrisci diversas habuisset uxores. Ex eadem quoque fuit parte propositum regulariter [Col. 0067D] esse verum ut nulli prorsus accusatori credi debeat tanquam testi, cum juxta sacrorum canonum instituta nullus in eodem negotio simul esse possit accusator et testis. Supradictum vero Paschalis capitulum dicebatur ad fraternae correctionis causam, in qua non secundum judiciarium ordinem, sed potius juxta regulam evangelicam proceditur, restringengendum quod ex ipsius tenore capituli colligitur evidenter. Sic enim in Evangelio continetur: si [Col. 0068A] peccaverit in te frater tuus, corripe eum inter te et ipsum solum. Si te non audierit, adhibe tibi unum vel duos testes (Luc. XVII), etc. Et tunc etiam hujusmodi testis adhibitus, non quidem commissi criminis, sed fraternae commotionis potius testis erit. Fuit quoque subsequenter adjunctum quod non ideo accusator cum juramento recipitur [(40) 1Kb] ut ei credi debeat tanquam testi, sed cum in causa matrimonii quoad quaedam laxius quam in aliis negotiis procedatur, dum ad testimonium admittuntur tam domestici quam affines, et recipitur etiam testimonium de auditu, cujusdam compensationis intuitus fuit a sacris canonibus introductum ut accusator cum solemnitate quadam, videlicet juramento, reciperetur. Nec tamen ideo ut testis debet [Col. 0068B] recipi dictum ejus. Nam et in aliis controversiis, licet quis praestet calumniae sacramentum, non tamen ei creditur tanquam testi. Praeterea dictum unius testis, qui propinquitatem habere asserit per se notam, ex eo invalidum videbatur quia, cum secundum communem loquendi usum, dum quis dicit librum aliquem per se nosse, intelligatur illum suo studio didicisse, dictus testis videbatur impossibile fuisse testatus: qui cum nondum quinquagesimum annum attigerit, illorum consanguinitatem suo studio se nosse proposuit qui jam centum annis elapsis decessisse noscuntur. Praeterea cum alius testis ea quae super consanguinitate deposuit a Maria Lamberti se didicisse firmaverit, ac Maria jurata postmodum [Col. 0068C] dixerit se de illis nihil scisse penitus vel etiam audivisse, illorum dicta sic asseruit pars altera benigne interpretanda, ne alteruter de perjurio arguatur, ut videlicet ille quae dixit didicerit a Maria, et Maria de illis nihil omnino novisset aut etiam audivisset, et tamen ea quae nec scivit nec audivit ab aliquo, per se fingens dixerit ipsi testi. Unde cum ipse de iis fuerit instructus ab ea quae illa penitus ignorabat, hujusmodi testimonium debet invalidum judicari. Cum igitur nos duxeris consulendos quid tibi sit in praemisso negotio faciendum, nos tam supradictis quam aliis intellectis, devotioni tuae taliter respondemus, quod cum tolerabilius sit aliquos contra statuta hominum copulatos dimittere quam conjunctos legitime contra statuta Domini separare, [Col. 0068D] per depositiones hujusmodi non est ad divortii sententiam procedendum [(41) 1Kb] .

Datum Viterbii, VI Kal. Julii, anno duodecimo.



LXII. H. SCHOLASTICO BREMENSI. Ei confirmatur sua scholastria. (Viterbii, VI Non. Julii.)

Cum dilectus filius magister G. in nostra esset praesentia constitutus, coram nobis humiliter est [Col. 0069A] confessus quod super scholastria Bremensis Ecclesiae ac praebenda quas aliquando possederat in eadem te nec molestabat nec volebat in posterum molestare, sed observare diligenter arbitrium quod inter te ac ipsum super iis fuerat promulgatum. Unde super eisdem ipsi perpetuum silentium duximus imponendum.

Datum Viterbii, VI Non. Julii, anno duodecimo.



LXIII. ILLUSTRI REGI OTTONI IN ROMANORUM IMPERATOREM ELECTO. Adversus Waldemarum episcopum Slewicensem. (Viterbii, VI Non. Julii.)

Cum vir iniquus et apostata Waldemarus quondam episcopus Slewicensis ad sedem apostolicam [Col. 0069B] accessisset, per eam de durissimo carcere liberatus in quo suis meritis diu fuerat detentus inclusus, et nos ei humanitatem omnimodam ostendere curassemus, exagitatus non divino Spiritu, sed maligno, a nobis clanculo illicentiatus abscessit, collatae sibi gratiae se ostendens ingratum, et administrationi Bremensis Ecclesiae nequiter se ingessit [(42) 1Kb] , priori Ecclesia temere derelicta, non curans advertere quod secundum canonica instituta qui a cathedra priori deserta sine Romani pontificis conniventia praesumpsit ad aliam se transferre, et prima carere debet, quam per superbiam sprevit, et repelli nihilominus a secunda, quam per avaritiam concupivit, praesertim cum in praesentia nostra dilectus filius praepositus Sancti Lucii Roskildensis ei laesae [Col. 0069C] majestatis, apostasiae, adulterii, perjurii, dilapidationis, et conspirationis crimina objecisset, quodque irregularis existeret, utpote de duplici adulterio procreatus, dispensatione ipsius olim ab apostolica sede per subreptionem obtenta, suppresso quod osset spurius et expresso quod existeret naturalis, cum et paternae incontinentiae imitator filios habeat post sacros ordines generatos: quae omnia idem praepositus contra eum se obtulit probaturum.

Quamvis ergo durissime animadvertere potuissemus in eum, quia tamen sedes apostolica consuevit mansuetudine temperare rigorem, poenam ipsi debitam differentes ad tempus, venerabilibus fratribus nostris Magdeburgensi archiepiscopo suisque ac Bremensis [Col. 0069D] Ecclesiae suffraganeis, Osnaburgensi praeterea et Monasteriensi episcopis districte dedimus in praeceptis ut praefato Waldemaro ex parte nostra districte praeciperent quatenus omni excusatione ac dilatione cessante infra mensem post commonitionem eorum iter arriperet ad sedem apostolicam veniendi, veniam humiliter petiturus, alioquin ex tunc sublato cujuslibet contradictionis et appellationis obstaculo, depositum et degradatum ab omni ecclesiastico officio et beneficio auctoritate nostra nuntiarent eumdem, et facerent tanquam anathematizatum usque ad satisfactionem condignam arctius evitari; omnibus nihilominus inhibentes ne quis ei communicare [Col. 0070A] praeesumeret vel favere, ita quod si qui venire in contrarium attentarent, laicos hujusmodi excommunicationi subjectos et a Bremensi Ecclesia beneficium obtinentes, eo in perpetuum spoliatos: clericos autem auctoritate nostra nuntiarent omni ecclesiastico beneficio et officio destitutos, civitatem vero seu castrum aut hominum quodcunque commune, si contra inhibitionem hujusmodi dicto Waldemaro praesumerent adhaerere, supponerent districtissime interdicto, ita quod praeter poenitentias morientium et parvulorum baptisma nullum ibi divinum officium nullumque celebretur ecclesiasticum sacramentum: quod si quis clericus violaret, ab omni ecclesiastico beneficio et officio deponerent violantem, si qui vero super re tam illicita juramentum [Col. 0070B] ei aliquod praestitissent, denuntiarentur eo penitus non teneri. Sed Waldemarus praedictus arcum sic tensum non metuens, nec fugiens a sagitta, in sua damnabiliter pertinacia perseverat, cum Dathan et Abiron, quos terra vivos absorbuit, portionem, nisi resipuerit, habiturus. Cum igitur factum sit adeo insipiens cor ipsius ut videns non videat et auribus non percipiat, nec corde intelligat ut conversus sanetur, sed iram in die irae ac revelationis justi judicii Dei sibi thesaurizare non cesset, ut ejus cervix indomita et suorum sequacium fortius valeat edomari, serenitatem regiam rogandam duximus et monendam quatenus sicut Deum times et Ecclesiam Romanam diligis et justitiam amplexaris, taliter in eum et complices suos tuae vim [Col. 0070C] exerceas potestatis, eumdem Waldemarum a civitate Bremensi et ejus finibus potenter expellens, et ubicunque fuerit tandiu persequens tanquam Dei et Ecclesiae inimicum donec sibi vexatio tribuat intellectum, illosque quos suos constiterit esse fautores, per poenas quas videris infligendas a tam temeraria praesumptione compescens quod per effectum operis cognoscatur Deo te velle placere, nostramque injuriam vindicare, ac justitiae sedulo deservire. Insuper dilectos filios A. electum, H. scholasticum, G. cellararium, et H. canonicum Bremenses, qui propter bonum obedientiae suis redditibus hactenus sunt privati, non permittas eisdem in posterum defraudari.

[Col. 0070D] Datum Viterbii VI Non. Julii, ponctificatus nostri anno duodecimo.

In eumdem fere modum venerabilibus fratribus Monasteriensi et Osnaburgensi episcopis et suffraganeis Bremensis Ecclesiae usque non teneri. Cum igitur Walderamus praedictus arcum sic tensum non metuens, nec fugiens a sagitta ad apostolicam sedem non venerit infra terminum praefinitum a nobis, sed in sua pertinacia damnabiliter perseveret, per apostolica vobis scripta mandamus et districte praecipimus quatenus eumdem sententiam, quam incurrisse dignoscitur, per vestras et vicinas dioeceses publicantes, et contra eum et suos complices idem mandatum [Col. 0071A] per omnia fideliter exsequentes, in locis in quibus fuerint tam divinum officium quam alia ecclesiastica sacramenta praeter baptismata parvulorum et poenitentias morientium ipsis praesentibus faciatis omnino cessare, contradictores appellatione remota per censuram ecclesiasticam compescendo, et illos canonicos qui juxta continentiam ejusdem mandati ad nos accedere contempserunt, ac saepedicto Waldemaro favere praesumunt, denuntiando in electionis negotio partes aliquas non habere, clericos seu monachos vel etiam laicos qui eidem impertiuntur favorem, excommunicationis vinculo innodetis, nisi admoniti resipiscant, eos qui abbatias vel alias praelaturas aut beneficia receperunt ab ipso, auctoritate nostra dignitatibus et [Col. 0071B] beneficiis talibus sine spe restitutionis in perpetuum spoliantes.

Datum Viterbii, VI Non. Julii, etc. ut in alia.



LXIV. EPISCOPO CONCORDIENSI. Ut admittat cessionem episcopi Tervisini. (Viterbii IV Non Julii.)

[(43) 1Kb] Sicut venerabilis frater noster Tervisinus episcopus per suas nobis litteras intimavit, cum biennio jam elapso quidam Ecclesiae suae canonicus corporis infirmtiate detentus inter coetera cuidam confessus fuerit sacerdoti quod ipse ac quidam laicus, advocatus videlicet Ecclesiae Tervisinae, a quodam consanguineo ejusdem episcopi quasdam promissiones et securitates acceperant si eum episcopatum contingeret [Col. 0071C] obtinere, idem consilio sacerdotis inductus hoc in secreto eidem episcopo revelavit. Et licet episcopus apud consanguineum supradictum precibus, terroribus atque minis saepius institisset ut eidem exponeret an securitatem aliquam seu promissionem pro sua electione fecisset, ipse tamen constanter universa negavit. Nuper autem jamdicto episcopi consanguineo corporis infirmate gravato, cum episcopi conscientiam id quod a canonico audierat stimularet, omni studio ac diligentia coepit eumdem laicum per eum qui judicaturus est vivos et mortuos obtestari ut si qua pro electione ipsius aliquando promisisset, nullatenus occultaret. Qui postmodum eidem episcopo sic respondit, quod bonae memoriae [Col. 0071D] Conrado episcopo Tervisino defuncto, canonico et advocato praedictis quamdam promissionem fecerat si eumdem contingeret ad episcopatum assumi, sed tunc nulla de ipso electio facta fuit, quodam alio E. videlicet nomine in episcopum Tervisinum electo. Sed eodem E. post triennium carnis debitum exsolvente: idem episcopi consanguineus pro electione ipsius quamdam pecuniae quantitatem advocato supradicto promisit, cujus partem tempore procedente dicto advocato persolvit. Quae omnia memoratus episcopus, divinum testimonium invocando asseruit se penitus ignorasse, nec solvisse aliquid pro eadem pecunia consanguineo saepedicto, quinimo [Col. 0072A] pro eo quod se fecisse proposuit, odiosus sibi ex tunc exstitit et ingratus. Et licet idem episcopus ab hujusmodi pravitatis excessu alienum se reputaverit et immunem, ad dubietatis tamen scrupulum amputandum rei seriem nostro censuit apostolatui reserandam. Et sive super praemisso facto culpabilis esset, sive inculpabilis judicandus, per dilectos tamen filios magistrum Gallum et J. Ecclesiae suae canonicos, quibus super hoc mandatum dederat speciale, a nobis cedendi licentiam postulavit, utpote qui prae multis angustiis pastoralis sollicitudinis fatigatus ad umbram quietis aspirat. Porro dictus episcopus in multis se reddidit merito commendandum, tum quia tanquam fidelis et diligens dispensator injunctum sibi villicationis officium [Col. 0072B] prudenter implevit, et tanquam arbor fructifera in vinea Domini sabaoth gratos fructus uberesque produxit, sub cujus provisionis umbraculo commissa sibi Ecclesia in spiritualibus et temporalibus dignoscitur floruisse; tum quia studium Simoniacae pravitatis exacta diligentia investigans, quanto potius erat innocens, tanto minus illud voluit palliari; sed cum bonarum mentium sit ibi culpam propriam formidare ubi culpa non est, alienum excessum, quo laedi timuit, nobis quasi proprium indicavit, ut conscientiae nubilum, quod peccatum alienum induxerat, apostolicae responsionis oraculum serenaret; tum etiam quia sub pastoralis officii sarcina ingemiscens, exonerari humiliter petiit ab eadem, et qui laudabiliter injuncti sibi ministerii curam [Col. 0072C] implebat, insufficientem se judicans, subesse appetit potius quam praeesse, ac in humili statu devotum exhibere Domino famulatum quam in dignitatis apice gloriari. Licet autem ex ejusdem absentia Ecclesiae Tervisinae timeantur dispendia provenire, quae sub provisione ipsius multa recepisse dignoscitur incrementa, quia tamen se propriis meritis dignum reddidit gratia speciali, nos ipsius supplicationibus inclinati postulationi ejus ex benignitate apostolica duximus annuendum. Quocirca fraternitati tuae praesentium auctoritate mandamus quatenus cessionem ipsius recipiens vice nostra, eumdem absolvas ab onere officii pastoralis, competentem eidem de bonis episcopalibus provisionem [Col. 0072D] assignans.

Datum Viterbii, IV Non. Julii, pontificatus nostri anno duodecimo.



LXV. CAPITULO TERVISINO. De eadem re. (Datum ut supra.)

Sicut venerabilis frater noster, etc., in eumdem fere modum ut in alia usque in finem. Quocirca devotionem vestram rogandam duximus et monendam, per apostolica vobis scripta sub obtestatione divini judicii districte praecipiendo, mandantes quatenus post cessionem ipsius convenientes in unum, [Col. 0073A] sancti Spiritus gratia invocata, omni carnali gratia, humano favore, ac commodo privato posthabitis, habentes prae oculis solum Deum, personam idoneam, quae tanto congruat oneri et honori, et prodesse debeat potius quam praeesse, canonice vobis in episcopum eligatis.

Datum, ut supra.



LXVI. TERRACONENSI ARCHIEPISCOPO ET SUFFRAGANEIS EJUS. De negotio Durandi de Osca [(44) 1Kb] . (Viterbii, III Non. Julii.)

Ejus exemplo, etc., ut in caterno penultimo regesti undecimi anni usque censuimus proponendum fratribus et amicis, cum praelatorum conscientia et assensu, ita quod ab eis propter hoc nec ecclesiarum [Col. 0073B] frequentatio, nec clericorum praedicatio postponatur, etc., usque in finem. Ad majorem vero cautelam alias quasdam litteras, quas vobis dirigimus incipientes hoc modo: Si quemadmodum [(45) 1Kb] , et quasdam alias quas illis direximus hoc habentes principium: Gravem contra vos [(46) 1Kb] , ab eis volumus praesentari.

Datum Viterbii, III Non. Julii, anno duodecimo.



LXVII. NARBONENSI ARCHIEPISCOPO ET SUFFRAGANEIS EJUS. De eadem re. (Viterbii, III Non. Julii.)

Si, quemadmodum nobis per litteras vestras et duos fratres Cisterciensis ordinis intimastis, Durandus [Col. 0073C] de Osca cum complicibus suis infideliter agit, vel ad fallendum Romanam Ecclesiam, vel ad eludendum canonicam disciplinam, illud sibi profecto continget quod de talibus Scriptura testatur: In insidiis suis capientur iniqui (Prov. XI), cum astutias Satanae non penitus ignoremus. Si vero de pristina superstitione quidquam retineat ad cautelam, ut facilius capere possit vulpeculas quae moliuntur vineam Domini demoliri, tolerandus est prudenter ad tempus, donec arbor a fructibus cognoscatur, dummodo circa substantiam veritatis de corde puro et conscientia bona et fide non ficta procedat, quandoquidem Paulus apostolus dicat, cum essem astutus, dolo vos cepi (II Cor. XII), dolum appellans [Col. 0073D] prudentiam quam multa dissimulando gerebat ut animas diabolica fraude deceptas multifariam multisque modis reduceret ad illum qui via, veritas est et vita, cum et ipse longius se finxerit ire quando duobus discipulis se ostendit in effigie peregrina. Quod si etiam a prisca consuetudine non subito recedat ex toto, aliquid sibi de illa reservans ut verecundiae parcendo quasi veterem legem sepeliat cum honore, nec sic est penitus confutandus, dummodo, sicut praediximus, non aberret in substantia veritatis. Consuetudinum quippe diversitas, in habitu praesertim extrinseco, deformitatem in sancta Ecclesia non inducit, cum assistat a dextris Sponsi [Col. 0074A] circumamicta varietate regina, velut castrorum acies ordinata. Verum ista non dicimus quod aemulationem hujusmodi approbemus, sed ut illius sequamur exemplum qui factus est infirmis infirmus, imo qui omnibus omnia factus est ut omnes lucrifaceret ei qui vult omnes homines salvos fieri et ad agnitionem veritatis venire. Nunquid, amantissimi fratres, arguendus est medicus qui aliquid aliquando minus sanum indulget aegroto nimium cupienti? Nequaquam, quoniam, etsi parum obsit ad aliquid, nonnunquam tamen ad aliud valde prodest, cum et crustula non abs re permittatur ad tempus teneram contegere cicatricem donec ipsa sub illa melius solidetur, et renascente novo, vetus unguis non totus pariter excludatur. Vos ergo, fratres, hujusmodi [Col. 0074B] supportetis in spiritu lenitatis, non abjicientes sed allicientes eosdem; quia plerique homines facilius commonitionibus quam comminationibus revocantur, et nonnullos affabilitas gratiae magis corrigit quam asperitas disciplinae. Prius enim infundendum est oleum, et, si necesse fuerit, superinfundendum est vinum, quamvis circa conversos hujusmodi modo post vinum infusum sit oleum infundendum, cum dudum perversi excommunicationis fuerint mucrone percussi, nunc vero conversi communionis sint amplexu fovendi. Nam et prudens chirurgicus ad curationem diri vulneris prius adhibet medicamenta mordacia; sed, cum sanari jam coeperit, curam ipsius suavi unguento consummat. Verum, si male sanata cicatrix redit in vulnus, nonnunquam [Col. 0074C] adhibet ferrum vel ignem, ne pars sincera contrahat corruptelam. Sic et vos, fratres, more prudentis medici faciatis, maxime si permiserint etiam cum murmure se curari, non calumniantes conversationis eorum propositum, quod in litteris nostris vobis ostenditur comprehensum, maxime datis eodem tempore cum praesentibus ad cautelam, cum pensatis undique circumstantiis non sit temere improbandum. Quod si vestram contempserint medicinam, relatione fideli nostris quantocius auribus intimetis, ut adhibeamus remedium quod videbimus expedire. Sic enim erroneos ab haeretica pravitate intendimus revocare ut velimus fideles in catholica veritate fovere, cum tolerabilius sit perversos in [Col. 0074D] sua perversitate perire quam justos a sua justitia declinare.

Datum Viterbii, III Non. Julii, etc.



LXVIII. TERRACONENSI ARCHIEPISCOPO ET SUFFRAGANEIS EJUS. Super eodem. (Sicut supra.)

Si quemadmodum venerabiles fratres nostri, Narbonensis archiepiscopus et suffraganei ejus, etc. sicut supra.



LXIX. DURANDO DE OSCA ET FRATRIBUS EJUS RECONCILIATIS ECCLESIASTICAE UNITATI [(47) 1Kb] . De eadem re. (Viterbii, III Non. Julii.)
[Col. 0075A]

Gravem contra vos venerabilium fratrum nostrorum Narbonensis archiepiscopi et Biterrensis, Uticensis, Nemausensis et Carcassonensis episcoporum querelam recepimus quod vos plus debito de gratiae nostrae favore jactantes, adversus ipsos nimium insolescitis, adeo ut in eorum aspectu quosdam Valdenses haereticos nondum reconciliato ecclesiasticae unitati duxeritis ad Ecclesiam ut vobiscum consecrationi Dominici corporis interessent, participantes in omnibus cum eisdem. Quosdam quoque monachos, [Col. 0075B] qui a suis monasteriis exierunt, et alios quosdam sui propositi desertores in vestro vos asserunt consortio retinere. Habitum etiam pristinae superstitionis scandalum apud Catholicos generantem in nullo vos penitus immutasse testantur. Occasione praeterea doctrinalis sermonis, quem in schola vestra proponitis fratribus et amicis, ab Ecclesia multi recedunt, non curantes in ea divinum officium aut sacerdotalem praedicationem audire, Sed et clerici qui sunt de vestro consortio in sacris ordinibus constituti, divinum officium secundum institutiones canonicas non frequentant. Adhuc insuper aliqui vestrum affirmant quod nulla saecularis potestas sine mortali peccato potest judicium sanguinis exercere.

[Col. 0075C] Nos igitur, iis auditis, tacti sumus dolore cordis intrinsecus, verentes non modicum ne tendat ad noxam quod providimus ad salutem. Ne igitur error novissimus fiat pejor priore, devotionem vestram rogandam duximus et monendam, per apostolica scripta mandantes quatenus memores legis divinae, secundum quam positi extra castra propter maculam leprae sine judicio sacerdotis non reducebantur ad illa, vos quoque illos studiose vitetis qui propter labem haereticae pravitatis a gremio sunt Ecclesiae separati, donec ad eam pontificalis auctoritatis judicio revocentur, ne, si secus egeritis, et evangelicam et apostolicam sententiam contemnatis, cum is, qui non audit Ecclesiam, sicut ethnicus sit et [Col. 0075D] publicanus habendus, et haereticus homo post primam et secundam admonitionem sit penitus devitandus. Nam, qui tangit immundum, immundus efficitur; et qui picem contingit, inquinatur ab ea. Modicum quippe fermenti totam massam corrumpit. Licet autem qui spiritu Dei aguntur non sint sub lege, quoniam ubi spiritus Dei est, ibi libertas, apostatas tamen, qui viri censentur inutiles, a suo proposito leviter recedentes in vestrum non admittatis consortium, nec retineatis admissos, sed eos ad suos remittatis praelatos, ut in ea vocatione permaneant in qua vocati fuerunt; quia tales non agit divinus Spiritus, sed malignus ne, cum ipsi alterius [Col. 0076A] professionis existant, et in quibusdam forsitan arctioris, si associaveritis eos vobis, contra divinum praeceptum in bove aretis et asino, serentes agrum diverso semine, ac induentes vestem de lana linoque contextam. Cumque non sit in exteriori habitu sed in interiori potius regnum Dei, scandalum quod de pristino habitu adhuc a vobis retento fortius ingravescit, sedare curetis, ipsum habitum, prout nobis estis polliciti, taliter variando ut sicut interiori habitu, sic etiam exteriori vos ab haereticis ostendatis esse divisos, ut secundum Apostolum quae sunt pacis sectemini, et quae aedificationis sunt invicem observetis, nolentes propter calceamenta destruere opus Dei, memores ejus quod idem Apostolus ait: Si propter cibum frater tuus scandalizatur, [Col. 0076B] jam non secundum charitatem ambulas. Noli cibo tuo illum perdere pro quo Christus mortuus est (Rom. XIV). Quapropter si esca, inquit, scandalizat fratrem meum, non manducabo carnem in aeternum, ne fratrem meum scandalizem (I Cor. VIII). Si ergo Apostolus hoc praecipit observandum de cibo, quanto magis de calceamento est observandum, ut scandalum evitetur, maxime de cordibus infirmorum, propter quod Veritas ait: Si quis scandalizaverit unum de pusillis istis qui in me credunt, etc, (Matth. XVIII.) Nam vae homini illi per quem scandalum venit. Ideoque monemus, consulimus et hortamur ut ii qui de vobis nondum signum hujusmodi acceperunt, vel qui vobis fuerint associandi de caetero, non se astringant proposito utendi sandaliis desuper perforatis, [Col. 0076C] neque talibus calceamentis utantur, ut sic scandalum penitus evanescat. Vestros autem amicos et fratres, qui ad audiendum sermonem vestrum conveniunt, moneatis prudenter et efficaciter inducatis ut frequentent ecclesias et in eis audiant verbum Dei, maxime diebus statutis, ne sacrum templum aut sacerdotale officium contemnatur, cum utrumque pia devotione sit a fidelibus venerandum. Domus enim mea domus orationis vocabitur (Matth. XXI), cunctis gentibus ait Dominus: quae tantae credenda est efficaciae ad orandum in ipsa ut de templo etiam manufacto Salomon dicat ad Dominum: Si coelum et coeli coelorum capere te non possunt, quanto magis domus haec, quam ego construxi! sed respicias [Col. 0076D] ad orationem servi tui et ad preces ipsius, Domine Deus meus: audi hymnum et orationem quam orat servus tuus coram te hodie, ut sint oculi tui aperti super domum hanc nocte et die, super domum de qua dixisti: Erit nomen meum ibi (II Par. II), et caetera quae magnifice de ipsius templi commendatione sequuntur. Unde David Prophetarum eximius de se dicit in psalmo: In conspectu angelorum psallam tibi, adorabo ad templum sanctum tuum (Psal. CXXXVII); quoniam in sacris basilicis angeli sancti orantibus fidelibus creduntur adesse. Ideoque idem Psalmista consulit, dicens: Adorate Dominum in aula sancta ejus (Psal. XXVIII). Quapropter et clerici [Col. 0077A] vestri horas diurnas atque nocturnas secundum institutionem canonicam non abnuant in ecclesiis celebrare, ne forte sint clericalis ordinis transgressores. Illud vero, tanquam erroneum, nullus vestrum praesumat asserere, quod saecularis potestas sine mortali peccato non possit judicium sanguinis exercere, cum lex potius quam judex occidat, dummodo ad inferendam vindictam, non odio, sed judicio, non incaute, sed consulte procedat, Apostolo de saeculari potestate dicente: Non sine causa gladium portat. Dei enim minister est, vindex in iram ei qui malum agit (Rom. XIII). Ecce, inquit Apostolus, gladii duo hic; de quibus respondit Dominus: Satis est (Luc. XXII); quia, sicut ab orthodoxis doctoribus et catholicis expositoribus perhibetur, [Col. 0077B] non solum spiritualis gladius, quo utitur sacerdotalis auctoritas, sed etiam materialis, quem exerit saecularis potestas, est necessarius ad vindictam malefactorum, laudem vero bonorum. Ut autem et vos spiritualem gladium, qui est verbum Dei, adversus haereticos sine suspicione commodius exeratis, volumus et mandamus ut in praedicationis officio adversus cujusmodi vulpes molientes vineam Domini demoliri aliis catholicis praedicatoribus vos jungatis, ejus exemplo qui jussit segregari sibi Barnabam et Saulum in opus quo illos assumpsit, ut quemadmodum ex praecepto Spiritus sancti antiquus praedicator adjunctus est novo de persecutore ad fidem converso, sic et vobis ab errore nuper ad [Col. 0077C] veritatem conversis praedicatores jamdudum in sana probati doctrina jungantur, ut ipsi vobiscum et vos cum illis sine suspicione qualibet verbum Domini seminetis, archiepiscopis et episcopis aliisque praelatis obedientiam et reverentiam humiliter impendentes, ut super humilitatis fundamentum aedificium boni operis construatis, illius imitantes doctrinam qui de se dicit: Discite a me quia mitis sum et humilis corde (Matth. XI).

Datum Viterbii, III Non. Julii, anno duodecimo.



LXX. PRAEPOSITO ET CAPITULO SANCTI MICHAELIS DE BUCCALEONIS CONSTANTINOPOLITAN. Suscipiuntur sub protectione sedis apostolicae. (Viterbii, IV Non. Julii.)

[Col. 0077D] Cum a nobis petitur quod justum est et honestum, etc., usque effectum. Eapropter dilecti in Domino filii, vestris justis postulationibus grato concurrentes assensu, personas vestras et locum in quo divino estis obsequio mancipati, cum his quae impraesentiarum rationabiliter possidetis, aut in futurum justis modis, praestante Domino, poteritis adipisci, sub beati Petri et nostra protectione suscipimus. Specialiter autem casale Sancti Focardi cum pertinentiis suis, sicut illud ex largitione charissimi in Christo filii nostri Constantinopolitani imperatoris illustris juste ac pacifice possidetis, vobis et Ecclesiae vestrae per vos auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam [Col. 0078A] nostrae protectionis et confirmationis infringere, etc., usque incursurum.

Datum Viterbii, IV Non. Julii, pontificatus nostri anno duodecimo.



LXXI. WILLELMO DE ULTRAPORTU PRESBYTERO. Confirmatur sibi beneficium. (Viterbii, V Kal. Julii.)

Cum a nobis petitur, etc., usque effectum. Eapropter, dilecte in Domino fili, tuis justis postulationibus grato concurrentes assensu, beneficium quod in Caligrant terra nobilis viri G. de Scornai te canonice proponis adeptum, sicut illud juste possides et quiete auctoritate tibi apostolica confirmamus et praesentis scripti patrocinio communimus. Nulli [Col. 0078B] ergo omnino hominum liceat, hanc paginam nostrae confirmationis infringere, etc., usque incursurum.

Datum Viterbii, V Kal. Julii, pontificatus nostri anno duodecimo.



LXXII. PRAEPOSITO ET CAPITULO SANCTAE MARIAE DE BLAKERNA CONSTANTINOPOLITAN. Suscipiuntur sub protectione apostolicae sedis. (Viterbii, V Non. Julii.)

Cum a nobis petitur, etc., usque effectum. Eapropter, dilecti in Domino filii, vestris justis precibus inclinati personas vestras et dictam Ecclesiam, cujus estis obsequio mancipati, cum iis quae impraesentiarum rationabiliter possidet, aut in futurum [Col. 0078C] justis modis, praestante Domino, poterit adipisci, sub beati Petri et nostra protectione suscipimus et praesentis scripti patrocinio communimus. Nulli ergo, etc., hanc paginam nostrae protectionis, etc., usque incursurum.

Datum Viterbii, V Non. Julii, pontificatus nostri anno duodecimo.



LXXIII. ARCHIEPISCOPO ET MAJORI PRAEPOSITO ET CAPITULO MAGUNTINENSI. Ut Petrum Viterb. inducant in possessionem praebendae Mogunt. (Viterbii, XIII Kal. Julii.)

Dilectus filius magister Petrus Viterbiensis capellanus noster in nostra proposuit praesentia constitutus [Col. 0078D] quod cum olim tu, frater archiepiscope, sinceritatem suae devotionis erga te per exhibitionem operis cognovisses, et forsitan existimares quod pro familiari gratia in quam eum suis meritis evocavimus gratum nobis existeret beneficium quod tua sibi duceret liberalitas impendendum, praebendam quae primo vacaverat post custodiam in Ecclesia Maguntina ipsi liberaliter concessisti, eoque de ipsa per librum propriis manibus investito, ad osculum pacis recepisti eumdem in canonicum Maguntinum stallum in choro, vocem in capitulo, locum in mensa, et integrum ei stipendium conferendo, sicut per publicum instrumentum ac litteras tuo sigillo munitas evidenter apparet. Cum igitur, si velitis attendere quantum vobis et Ecclesiae vestrae possit [Col. 0079A] idem capellanus existere fructuosus, qui nobis ac fratribus nostris suae probitatis obtentu charus et acceptus existit non solum jam concessa servare sibi utile putaretis, verum etiam concedenda largiri, universitatem vestram rogamus attentius et monemus, per apostolica vobis scripta mandantes quatenus concessionem omnium praemissorum vobis [sibi] factam ob reverentiam apostolicae sedis et notram illibatam servantes, ipsum per dilectum filium Rotaldum cellararium Maguntinum procuratorem suum in corporalem eorum possessionem inducere procuretis, proventus memorati stipendii medio tempore perceptos assignantes eidem, nonobstante illo quod novi canonici praesentialiter facere consuevisse dicuntur ibidem, preces apostolicas et [Col. 0079B] mandatum taliter adimplendo quod et nos gerere possimus acceptum et idem capellanus ad devotionem obsequium vestrum fortius, accendatur. Alioquin dilectis filiis custodi Maguntino, praeposito et decano Pinguensi Maguntinensis dioecesis dedimus in mandatis ut quod super hoc duxeritis faciendum nobis rescribere non omittant, ut per eorum relationem instructi, prout procedendum viderimus in ipso negotio procedamus.

Datum Viterbii, XIII Kal. Julii, pontificatus nostri anno duodecimo.

Scriptum est ipsis super hoc in eumdem fere modum, usque fortius accendatur. Quo circa discretioni vestrae per apostolica scripta mandamus quatenus praedictos archiepiscopum, praepositum et capitulum [Col. 0079C] ad hoc inducere diligentius procurantes, quod super hoc duxerint faciendum nobis rescribere procuretis; ut per vestram relationem instructi, prout procedendum viderimus in ipso negotio procedamus. Quod si non omnes, etc., duo vestrum, etc.

Datum, ut in alia.



LXXIV. CUSTODI MAGUNTINENSI, ET PRAEPOSITO ET DECANO PINGUENSI MAGUNTINENSIS DIOECESIS. De eadem re. (Viterbii, XIII Kal. Julii.)

Quanto dilectus filius magister Petrus Viterbiensis capellanus noster dudum studuit venerabili fratri nostro Maguntinensi archiepiscopo et adhuc [Col. 0079D] etiam sese studet exhibere devotum tanto speramus quod mandatum apostolicum sibi factum pro ipso debeat adimplere, maxime cum ignorare non debeat quin existat nobis acceptum quidquid honoris et gratiae sibi duxerit conferendum. Cum igitur, sicut eodem capellano nobis innotuit exponente, dictus archiepiscopus liberaliter concesserit ei dudum Ecclesiam cujus proventus annui valeant decem marcas, sicut per litteras suas et instrumenta publica evidenter apparet, eidem archiepiscopo per scripta nostra mandavimus ut dictam Ecclesiam dilecto filio R. cellarario Maguntinensi procuratori suo non differat assignare. Quocirca discretioni vestrae per apostolica scripta mandamus quatenus praedictum archiepiscopum ad hoc diligenter, etc., ut in alia [Col. 0080A] usque in finem. Quod si non omnes, etc. duo vestrum, etc.

Datum Viterbii, XIII Kal. Julii, pontificatus nostri anno duodecimo.

Scriptum est eidem archiepiscopo super hoc.



LXXV. ILLUSTRI REGI OTTONI IN ROMANORUM IMPERATOREM ELECTO. De peregrinis liberandis. (Viterbii, VII Idus Julii.)

Sincerissima charitatis affectio quam erga tuam regalem personam gerimus nos inducit quando propensius regium zelamur honorem, tanto sollicitius tibi suadere curemus ne quid unquam per te vel tuos improvide attentetur per quod ei valeat derogari. [Col. 0080B] Sane, cum non solum a nobis, sed ab Ecclesia pene tota speretur quod necessarius terrae sanctae succursus tanto studiosius et potentius per tuam debeat magnificentiam promoveri quanto misericordius et miserabilius manus Dei specialiter te ob hoc creditur exaltasse, sine grandi et gravi multorum scandalo non est factum quod dilectus filius vicecomes castri Ayrardi et quidam alii peregrini de transmarinis partibus redeuntes de mandato, sicut dicitur, venerabilis fratris nostri patriarchae Aquilegensis legati tui nuper apud Cremonam, qua de causa nescimus, detenti sunt, nec permissi ad propria libere remeare. Cujus utique detestandi facinoris patriarcham eumdem exsecutorem vix credimus exstitisse, te vero nunquam fuisse credimus praeceptorem, [Col. 0080C] cum ille non ignoraverit cruce signatos hujusmodi eundo et redeundo sub speciali sedis apostolicae protectione consistere ac tam a se quam ab aliis Ecclesiarum praelatis non opprimi sed confoveri debere, tuque dudum excessum similem saltem in illustris memoriae Richardi regis Angliae avunculi tui captione didiceris detestari, ut jam ipse committere perhorrescas quod prius in illo damnaveras cui te gaudemus in folio, non in scelere, successisse. Caeterum, cum in detentione peregrinorum ipsorum non ipsi tantum offendantur, sed quivis alius, imo Christus, ut de nostra et apostolicae sedis taceamus offensa, in cujus contumeliam id noscitur redundare, regali mansuetudini est summopere providendum [Col. 0080D] ne de hujus enormitatis initio non solum gravius scandalizetur Ecclesia, nisi per te, sicut sperat, quam cito fuerit emendatum verum etiam et Dominus irascatur, cum in hoc jam ita graviter sit excessum ut quantalibet peregrini jam dicti festinantia dimittantur, minus plenum remedium videatur adhibitum dispendio terrae sanctae, nisi detentionem eorum tua regalis modestia ita sibi displicuisse demonstret quod ii qui forsan audito qualiter isti fuerint per insidias deprehensi torpere coeperunt in proposito quod conceperant de praedictae terrae succursu, audito demum quanto zelo illos praeceperis liberari, fiduciam succurrendi sibi securiori corde resumant. Quocirca serenitatem regiam rogandam duximus attentius et monendam, per nomen [Col. 0081A] et potentiam Jesu Christi, cui flectitur omne genu, et cujus causam in hoc prosequimur, obtestantes quatenus peregrinos praedictos, quacunque sint occasione detenti, cum omnibus rebus suis protinus facias liberari et in pace dimitti; ut zelus quem ad terram sanctam habere te credimus clareat in effectu, et macula tanti criminis in tua gloria ponatur; sciturus pro certo quod, nisi hoc fuerit quantocius emendatum, nequaquam illud poterimus aequanimiter sustinere quin ad emendationem ipsius adversus impios praesumptores officii nostri debitum exsequamur. Quod utique tuae regalis prudentiae non solum non credimus fore molestum, sed speramus potius fore gratum.

Datum Viterbii, VII Idus Julii, anno duodecimo.



LXXVI. PATRIARCHAE AQUILEGENSI. De eadem re. (Datum ut in alia.)
[Col. 0081B]

Sincerissima charitatis affectio quam erga charissimum in Christo filium nostrum illustrem regem Ottonem in Romanorum imperatorem electum gerimus nos inducit ut quanto propensius regium zelamur honorem, tanto sollicitius ea cupimus devitari per quae derogari possit eidem. Sane, etc., de mandato tuo nuper, etc., facinoris te quidem exsecutorem, etc., redundare, praefato regi et tibi, si veraciter eum diligis, est summopere, etc., nisi detentionem eorum idem rex et tu etiam in eo quod [Col. 0081C] potes per ipsum tibi displicuisse demonstres, quod ii, etc., audito demum quanto zelo jussi fuerint liberari, etc., resumant. Quocirca fraternitatem tuam rogandam duximus et monendam, per apostolica tibi scripta mandantes quatenus cum hoc ad divinam et nostram ac regiam redundet injuriam, dictos peregrinos, quacunque sint occasione detenti, etc., liberari facias ac in pace dimitti, etc., in magnifici regis gloria non ponatur, etc., usque in finem.

Datum ut in alia.

In eumdem fere modum scriptum est nobili viro camerario illustris regis Ottonis in Romanorum imperatorem electi usque in finem sicut in illa quae mittitur patriarchae. Sperantes igitur quod in hoc tuum studium possit utiliter operari, prudentiam [Col. 0081D] tuam monemus attentius et hortamur, per apostolica tibi scripta mandantes quatenus et dictum patriarcham ad id diligenter inducas, et quantum in te fuerit, per te ipsum operam efficacem impendas.

Datum ut in alia.



LXXVII. CREMONENSI ET ALIIS EPISCOPIS IN QUORUM DIOECESIBUS PEREGRINI REDEUNTES DE TRANSMARINIS PARTIBUS DETINENTUR. De eadem re. (Viterbii, VII Idus Julii.)

Grave gerimus et indignum quod, sicut nostris est auribus, intimatum, dilectus filius vicecomes castri Ayraudi et quidam alii peregrini noviter redeuntes de obsequio Crucifixi apud Cremonam, qua [Col. 0082A] de causa nescimus, detenti sunt, nec permissi ad propria remeare, licet ab aliquibus asseratur quod hoc attentatum fuerit de mandato venerabilis fratris nostri Aquilegensis patriarchae regalis aulae legati. Quod utique de sua religione de facili credere non valemus, cum credamus eumdem erga terram sanctam zelum habere ferventem ac nosse quod sine grandi et gravi divina pariter et regali non sit hoc perpetratum offensa, ut de nostra et apostolicae sedis injuria taceamus, in quam tantum facinus dignoscitur redundare, cum hujusmodi peregrini eundo et redeundo sub ejus speciali protectione consistant. Licet igitur patriarchae jam dicto pro liberatione ipsorum nostras litteras dirigamus, quia tamen vix jam poterunt ita cito dimitti quin fortasse [Col. 0082B] nonnulli ex auditu captionis eorum in proposito succurendi praedictae terrae torpescant, propter quod expedit ut iis quantocius liberatis de insecuritate istorum quasi quaedam securitas eis fiat, fraternitati vestrae per apostolica scripta mandamus atque praecipimus quatenus captores et detentores ipsorum auctoritate nostra moneatis prudenter et efficaciter inducatis ut praefatos peregrinos, quacunque sint occasione detenti, cum in omnibus rebus suis sine mora deliberent et in pace dimittant. Quod si usque ad quindecim dies post commonitionem vestram efficere non curaverint, vos ex tunc in eos excommunicationis sententiam proferatis, et civitates seu villas in quibus iidem peregrini seu ipsorum [Col. 0082C] aliqui taliter detinentur supponatis ecclesiastico interdicto, facientes utramque sententiam usque ad satisfactionem condignam inviolabiliter observari, singulis diebus Dominicis ac festivis pulsatis campanis et candelis accensis eam solemniter innovantes. Quod si non omnes, etc., singuli vestrum, etc.

Datum Viterbii, VII Idus Julii, anno duodecimo.



LXXVIII. ILLUSTRI REGI OTTONI IN ROMANORUM IMPERATOREM ELECTO. Commendat civitatem Florentinam. (Viterbii, V Idus Julii.)

Licet venerabilis frater noster Aquilegensis patriarcha regalis aulae legatus honorem et profectum [Col. 0082D] imperii studiose procuret, ubi tamen cognoscimus quod illum possit prudentius promovere, libenter eum et monitis et consiliis in viam dirigimus meliorem; quoniam, etsi tam ipse quam etiam multi alii sincere te diligant, nullis tamen in hac parte deferimus ut credamus quod eorum circa te charitas sincerior sit quam nostra. Probatio quippe dilectionis est operis exhibitio, et sicut arbor a fructu cognoscitur, ita charitas ab effectu. Cum ergo dilecti filii Potestas et populus Florentinus praefatum patriarcham pro reverentia nominis tui honorifice suscepissent, parati, sicut ab ipsis per publica instrumenta nobis ostensa didicimus, ei nomine tuo fidelitatem plenam et integram exhibere, ac insuper juramentum praestare quod in adventu tuo tam de [Col. 0083A] comitatu quam de omni jure ad imperium pertinente tuo per omnia mandato parerent, ipse hoc minus acceptans, nisi protinus restituerent universa quae ipse dicebat ad jus imperii pertinere, nam sine admiratione multorum eos in continenti decem millium marcarum banno subjecit, nolens eis inducias indulgere saltem usque ad reditum nuntiorum suorum quos ad tuam praesentiam destinarant. Quia vero civitas Florentina semper ad nostrum consilium devotam se tibi exhibuit et fidelem, praedicto patriarchae monendo et consulendo mandavimus ut agens modestius circa eam, oblata recipiat quae a te ipso recipienda fuissent, cum et arcus, ne vires amittat, non semper debeat esse tensus: quod utique verbum a te diligenti volumus meditatione [Col. 0083B] pensari. Et certe, nisi litteris nostris, quas idem patriarcha postulavit et impetravit ad Lombardos et Tuscos, necessario fuisset adjutus, forsan ejus legatio non tam prospere processisset, sicut ipse per suas litteras recognoscens, devotas propter hoc nobis gratiarum retulit actiones. Quocirca, serenitatem regiam rogandam duximus et monendam, fideliter consulentes quatenus praedictam civitatem in his et aliis taliter habeas commendatam quod et devotionem suam et intercessionem nostram apud te sibi sentiat fructuosam.

Datum Viterbii, V Idus Julii, pontificatus nostri anno duodecimo.

In eumdem fere modum scriptum est super hoc [Col. 0083C] patriarchae Aquilegensi. Licet honorem et profectum imperii studiose procures, etc., usque recipienda fuissent, et sic impositum ei bannum remittas, cum et arcus, etc., usque propterea curavisti devotas gratiarum actiones referre.

Datum, ut in alia.



LXXIX. PATRIARCHAE CONSTANTINOPOLITANO. Super injectione manuum violenta. (Viterbii, VI Idus Julii.)

Ex tuarum perpendimus serie litterarum quod, cum lator praesentium W. Polverel presbyter post absolutionem obtentam a dilecto filio Benedicto tituli Sanctae Susannae presbytero cardinali, qui tunc in partibus illis legationis officio fungebatur, [Col. 0083D] super injectione manuum violenta, in quemdam clericum violentas manus instigante diabolo injecisset, a celebratione non abstinuit divinorum: propter quod tu eum tibi reatum suum humiliter confitentem ab officio beneficioque suspensum ad nostram duxisti praesentiam destinandum. Cum igitur non sine multo labore ac dispendia ad nostram praesentiam properarit, volentes ei de misericordia, quae superexaltat judicio, gratiam exhibere, per apostolica sibi scripta mandamus quatenus si aliud canonicum non obsistit, facias eum per triennium tantum ab officio manere suspensum, et cum eo postmodum poteris misericorditer dispensare.

[Col. 0084A] Datum Viterbii VI Idus Julii, anno duodecimo.



LXXX. POTESTATI ET POPULO URBEVETANO SALUTEM ET SPIRITUM CONSILII SANIORIS. Redarguuntur de praesumptione. (Viterbii, V Idus Julii.)

Diu multumque sustinuimus exspectantes si forte benignitas nostra vos ad poenitentiam revocaret. Sed ecce, quod dolentes referimus, ex patientia nostra gravius insolescitis, ut sint novissima vestra pejora prioribus et error novissimus fiat pejor priore; quoniam impius, cum venerit in profundum vitiorum, contemnit. Ad plagam quippe vestram curandam diversis saepe tentavimus uti remediis, quibus vos semper estis abusi, ut jam non supersit [Col. 0084B] nisi apponere ferrum vel ignem. Non enim vestris suffecit offensis nos in multis hactenus provocasse, quae longum esset per singula numerare, nisi et hoc adjicere praesumpseritis ad cumulum offensarum, ut nuper in oculis nostris praedam abduxeritis ab Aquapendente, nulla nobis exposita vel oblata querela. Nolentes igitur vestram ulterius insolentiam aequanimiter sustinere, per apostolica vobis scripta praecipiendo mandamus quatenus et praedam ex integro restituatis ablatam, et a molestatione praedicti burgi omnino cessetis, de terra insuper Vallis lacus infra quindecim dies satisfacturi nobis ad plenum. Alioquin noveritis nos venerabili fratri nostro episcopo vestro nostris dare litteris firmiter in praeceptis ut ex tunc te, fili Potestas, consiliarios et [Col. 0084C] principales fautores tuos solemniter excommunicet et tam civitatem quam castra in quibus temporalem jurisdictionem quomodolibet exercetis districto subjiciat interdicto, vosque denuntiet quatuor millium marcarum banno subjectos, ut de caetero sentiatis pondus apostolicae gravitatis: quae contra vos etiam advocabit brachium saeculare, ut duplici contritione vos conterat Dominus ultionum.

Datum Viterbii, V Idus Julii, anno duodecimo.

Scriptum est super hoc episcopo Urbevetano.

Datum, ut in alia.



LXXXI. ABBATI SANCTI FELICIS, ET G. DE BAGNOLO CANONICO BONONIENSI. Respondetur ad eorum consulta. (Viterbii, VII Idus Julii.)
[Col. 0084D]

[(48) 1Kb] Oblatae nobis vestrae litterae continebant quod cum quidam judices, quibus causa quae inter de Sambro et de Rivocornaclanario plebes super quibusdam possessionibus vertebatur absque appellationis remedio fuerat ab apostolica sede commissa, pro plebe Sambri sententiam promulgassent [(49) 1Kb] , et a procuratore plebis de Rivocornaclario ad nos sine termino fuerit appellatum ab ipsa, nec delatum appellationi fuisset, nec ad prosecutionem ipsius terminus a judicibus partibus assignatus, plebanus de Sambro super observatione dictae sententiae, sicut [Col. 0085A] rationabiliter lata erat, nostras ad vos litteras, et alia pars [(50) 1Kb] super infirmanda vel confirmanda eadem postmodum ad alios judices impetravit, nulla in posterioribus litteris de prioribus habita mentione. Unde in dubium revocato an posteriores judices vel vos de illa cognoscere debeatis, nos super hoc consulere studuistis [(51) 1Kb] , adjicientes nihilominus a quibusdam sapientibus pro parte fuisse propositum appellante quod cum in tali articulo de legis beneficio annum habeat infra quem secundum se communiterve ipsam exsequi litem possit, medio tempore pro suo arbitrio, quando vellet, prosequi poterat appellationem eamdem, nec ad id compelli debebat antequam idem temporis spatium laberetur. Quare nullius esse valoris primas litteras asserebant, [Col. 0085B] etsi de ipsis nulla sit habita mentio in secundis. Pro parte vero altera quosdam alios jurisperitos dixisse quod cum interesset ejusdem ne tandiu sententia maneret suspensa et ipsius confirmatio differretur, et judices qui eam protulerant appellationem praedictam non duxerint admittendam, tum quia fuerat a nobis inhibita, tum quia frivola videbatur, licite pars potuit appellata hujusmodi litteras interim impetrare; praesertim cum, si aliter diceretur, gravem interdum Ecclesiae sustinerent jacturam, cum in causis ecclesiasticis secundum canones appellare liceat quoties gravamen occurrit vel alia justa causa. Unde contingere posset si taliter annus cuilibet provocanti daretur, quod causa usque ad [Col. 0085C] sex vel octo annos debitum non sortiretur effectum. Quosdam insuper alios opinatos quod primae valebant litterae, non secundae, sed pars quae appellaverat infra annum suam appellationem prosequi minime tenebatur. Licet igitur appellanti legitime a sententia indulgeatur annus a lege aut etiam ex justa causa biennium ad appellationem interpositam prosequendam, quia tamen hujusmodi terminus potest restringi, non solum a provocante, verum etiam a judice a cujus sententia provocatur, cum id fuerit constitutum, non ut terminus ipse praeveniri non possit, sed ne valeat prorogari, credimus distinguendum in quo casu litterae impetrentur. Et quidem quando certus terminus ab appellante vel judice appellationi praefigitur prosequendae, si eo [Col. 0085D] tacito appellatus litteras impetraverit, hujusmodi litterae, tanquam tacita veritate subreptae, obtinere non debent aliquam firmitatem. Si vero non sit aliquis certus terminus a judice vel appellante praefixus, pars appellata potest infra terminum a lege statutum, dummodo nimium non praecurrat ut appellantem in impetranda commissione supplantet, litteras impetrare quarum auctoritate in appellationis causa legitime procedatur; ita quod si appellans in causa voluerit appellationis procedere, oportebit eum agere sub judice sic obtento, nisi [Col. 0086A] possit eum legitime recusare. Quod si agere noluerit appellans, appellatus nihilominus potest prosequi causam ipsam, maxime si ex dilatione sibi sentiat imminere gravamen. Superior quoque judex si videat ex dilatione periculum imminere, potest et debet neutro prosequente appellationem occurrere, ut periculum evitetur. Puta, si a sententia lata super confirmatione alicujus electi fuerit provocatum, et utraque pars velit usque [(52) 1Kb] ad annum prosecutionem appellationis differre, potest utique, imo debet judex superior, ad quem fuerat appellatum, tempus [(53) 1Kb] provide moderari, ne gregi Dominico diu desit cura pastoris. Ex iis igitur consultationi vestrae noveritis esse responsum, quia per posteriores litteras non derogatur prioribus legitime [Col. 0086B] impetratis, per quas ad confirmandum vel infirmandum sententiam praevia potest ratione procedi.

Datum Viterbii, VII Idus Julii, anno duodecimo.



LXXXII. ABBATI ET MONACHIS SANCTI BENEDICTI SUPRA PADUM. Super electione, visitatione et correctione. (Viterbii, III Idus Julii.)

Venientibus ad apostolicam sedem dilectis filiis S. monacho Cluniacensi et H. monasterii vestri procuratoribus, idem S. proposuit coram nobis quod cum monasterium vestrum a felicis recordationis Gregorio papa praedecessore nostro Hugoni Cluniacensi abbati et successoribus ejus fuerit dudum commissum, ut in ejus gubernatione atque custodia [Col. 0086C] potestatem haberent et studium procurationis impenderent, ac obeunte abbate ipsius loci, eorum diligentia provideret ut in loco regiminis juxta beati Benedicti Regulam persona subrogaretur idonea, et quidquid in monasterio ad augmentum et observantiam monasticae religionis instituti vel emendari etiam oporteret, eorum semper dispositione ac magisterio [(54) 1Kb] impleretur, prout in felicis memoriae Lucii et Clementis praedecessorum nostrorum authenticis asseruit contineri, vos abbati Cluniacensi et Ecclesiae suae obedientiam et reverentiam subtrahentes, super praemissis et aliis graves eis injurias irrogatis, a sua et Ecclesiae suae subjectione vos ac monasterium vestrum subtrahere [Col. 0086D] molientes; vos quoque, filii monachi, abbatem vobis eligere non veremini absque abbatis Cluniacensis et fratrum suorum conniventia et concensu. Procurator vero monasterii vestri proposuit ex adverso quod cum monasterium ipsum ad jus et proprietatem Ecclesiae Romanae pertineat, et per privilegia pontificum Romanorum fuerit ab antiquo libertate donatum, dicto Cluniacensi abbati vel Ecclesiae suae respondere vel subesse in aliquo minime tenebatur; quinimo ad fratres ejusdem loci tam dispositio quam abbatis electio pertinebat, adjiciens [Col. 0087A] insuper quod, etsi jus aliquod praedictorum privilegiorum intuitu Cluniacensi Ecclesiae competierit, illud penitus est absorptum, cum hactenus neglexerit uti eis et monasterium supradictum longissimo tempore plena fuerit libertate gavisum. Proposuit insuper monasterium vestrum super capitulis praenotatis per bonae memoriae Eugenii papae praedecessoris nostri sententiam [(55) 1Kb] absolutum. Cum ergo super iis et quibusdam aliis procuratores ipsi non desinerent altercari, et per venerabiles fratres nostros Joannem Sabinensem et Nicolaum Tusculanum episcopos de mandato nostro de amicabili fuerit compositione tractatum, nobis mediantibus demum inter procuratores ipsos hujusmodi compositio intervenit, ut cum in monasterio vestro fuerit abbatis [Col. 0087B] electio celebranda, fratres ejusdem loci absque requisitione abbatis et conventus Cluniacensis personam idoneam regulariter sibi eligant in abbatem. Qui si concorditer electus exstiterit, munus benedictionis accipiat et libere administret, nulla super iis ab abbate vel conventu Cluniacensi licentia expetita; ita videlicet quod is, qui fuerit in abbatem electus, infra spatium primi anni duos vel unum fratres cum suis litteris ad abbatem et conventum Cluniacense transmittat, in quibus eidem abbati et successoribus suis super observantia monastici ordinis obedientiam repromittat; et tunc Cluniacensis abbas per se vel alium ad monasterium vestrum accedat, ab abbate ipsius loci corporalem super [Col. 0087C] ordinis observantia obedientiam recepturus, vel transmissas sibi litteras, si maluerit, in testimonium obedientiae sibi promissae reservet. Quod si abbatis electio fuerit in discordia celebrata, pro dirimendo hujusmodi dissensionis articulo ad sedem apostolicam recurratur. Vos quoque de quadriennio in quadriennium aliquem ex confratribus vestris ad Cluniacense capitulum destinetis, qui audiat et recipiat quae ibidem fuerint super observantia ordinis constituta. Praeterea, quolibet quadriennio Cluniacensis abbas duos ex fratribus suis ad visitandum monasterium vestrum mittat. Quibus decenter ac benigne receptis, ab eodem monasterio moderata procuratio tribuatur, et ipsi abbatis ejusdem loci consilio requisito corrigant si quid in ipso monasterio [Col. 0087D] circa monachos et conversos aliasque personas corrigendum invenerint, et statuant quod circa eos fuerit statuendum; si vero aliquid corrigendum invenerint in abbate, ad Romanum pontificem illud referant, et sicut ipse mandaverit, in ejus correctione procedant. Cum autem Cluniacensis abbas ad monasterium vestrum accesserit, abbas ejusdem ei tanquam Patri abbati cedat in cnoro, capitulo et in mensa. Abbas vero Cluniacensis in membris corriget quod fuerit corrigendum; si quid forte in abbatis persona correctione dignum invenerit, id ad aures Romani pontificis perferre procuret, ut juxta beneplacitum ejus in ipso negotio [Col. 0088A] procedatur. Praeterea Cluniacensis abbas ad monasterium vestrum accedens, viginti quinque equitaturis et triginta personis, fratres vero cum illuc causa visitationis accesserint, quatuor equitaturis et sex personis tantummodo sint contenti. Ut igitur in perpetuum compositio suprascripta de procuratorum assensu facta inviolabiliter observetur, nos eam auctoritate apostolica confirmamus, statuentes ut nulli omnino hominum liceat hanc paginam nostrae confirmationis infringere, etc., usque incursurum.

Datum Viterbii, III Idus Julii, anno duodecimo.



LXXXIII. NOBILI VIRO PETRO DUCI ET POPULO VENETORUM. Monet eos ut redeant ad obsequium. (Viterbii, Idibus Julii.)
[Col. 0088B]

Quoniam juxta sententiam Salomonis meliora sunt amici verbera quam oscula inimici, cum ista correctionem, illa vero deceptionem inducant, non debetis ferre moleste si quando nos, qui de corde puro et conscientia bona et fide non ficta vestram diligimus civitatem, vos arguimus et corripimus in spiritu lenitatis; quia non indignationis, sed dilectionis est argumentum, eo quod pater filium quem diligit corripit, et Deus quos amat arguit et castigat; maxime cum ad hoc ex apostolicae servitutis officio teneamur, juxta quod docet Apostolus, dicens: Argue, obsecra, increpa in omni patientia et doctrina (II Tim. II). Memores igitur obsequiorum [Col. 0088C] quae apostolicae sedi civitas vestra reverenter impendit et beneficiorum quae apostolica sedes civitati vestrae gratanter indulsit, gemimus et dolemus illam intervenisse materiam quae non sinit ad praesens ut preces quas nobis multoties porrexistis pro palleo destinando abbati Sancti Felicis, quem vos Jadertinum praesulem appellatis, cum nostra possimus admittere honestate, propter excessum quem in divinae majestatis offensam, apostolicae sedis injuriam, et terrae sanctae jacturam in Jadertinae civitatis excidio commisistis [(56) 1Kb] . Et certe, nisi correctionem vestram ex paternae benignitatis affectu voluissemus hactenus exspectare, potuissemus quidem ex canonici juris rigore in eo vos punire quo peccastis, subtrahendo patriarchatui [Col. 0088D] vestro metropolim Jadertinam, quam ei apostolica sedes propter vestrum subjecit honorem. Adhuc autem experiri volentes si hujusmodi plagam medicinali possimus arte curare, disposuimus ad vos nuntium dirigere specialem, sicut dilectus filius B. nuntius vester, vir utique providus et fidelis, pio nobis suggessit affectu, per quem efficacius viva voce nostrum vobis beneplacitum exponamus; quatenus si cor vestrum gratia divina tetigerit ut propriam non excusetis sed accusetis offensam satisfactionem congruam exhibendo, et in iis et in aliis quae digne duxeritis postulanda mereamini exaudiri. Quocirca devotionem vestram rogandam duximus [Col. 0089A] et monendam, obsecrantes in Domino quatenus in ejus vos humiliantes conspectu qui exaltat humiles et deponit elatos, ad satisfaciendum ei vestros animos inclinetis, recepturi ab ipso et gratiam in praesenti et gloriam in futuro.

Datum Viterbii, Idibus Julii, anno duodecimo.



LXXXIV. GUIDONI SUBDIACONO ET CAPELLANO NOSTRO. Confirmatur ei ecclesia S. Laurentii. (Viterbii, XIII Kal. Augusti.)

Auditis et intellectis attestationibus et allegationibus universis in quaestione quam venerabilis frater noster Joannes Albanensis episcopus contra te moverat de ecclesia Sancti Laurentii posita in territorio civitatis Novinae, te ab ipsius impetitione [Col. 0089B] de fratrum nostrorum consilio decrevimus absolvendum, cum nobis per testes constiterit quod idem episcopus tibi concessit ecclesiam memoratam. Ut autem haec nostra diffinitio perpetuam obtineat firmitatem, eam auctoritate apostolica confirmamus et praesentis scripti patrocinio communimus, statuentes ut nulli omnino hominum liceat hanc paginam nostrae diffinitionis et confirmationis infringere vel ei, etc., usque incursurum.

[Col. 0090A] Datum Viterbii, XIII Kalend. Augusti, anno duodecimo.



LXXXV. CEPHALUDENSI EPISCOPO. Dantur ei quaedam monita. (Viterbii, Idibus Julii.)

Etsi secundum rigorem juris potuissemus in inquisitione de te facta procedere, quia tamen super eo quod tibi principaliter est objectum, de castro videlicet Cephaludensi, juxta mandatum nostrum asseritur satisfactum, nos ad preces maxime regias duximus subsistendum, de attestationibus taliter provisuri quod per eas fama nominis tui non poterit denigrari. Quocirca fraternitatem tuam [Col. 0090B] rogandam duximus et monendam, per apostolica tibi scripta mandantes quatenus talem te studeas exhibere quod apostolicae sedi fias ex devoto devotior et regiae celsitudini fidelior ex fideli, curam et sollicitudinem pastoralem diligenter ac fideliter exsequendo.

Datum Viterbii, Idibus Julii, pontificatus nostri anno duodecimo.





PROCESSUS NEGOTII RAYMUNDI COMITIS TOLOSANI.
[Col. 0089]


CAP. I. Prima obligatio comitis facta apud [(57) 1Kb] Valentiam.
[Col. 0089B]

[Col. 0089C] Manifestum sit universis quod anno Dominicae Incarnationis 1209, mense Junii, ego Raymundus Dei gratia dux Narbonae, Tolosae, marchio Provinciae, mitto corpus meum et septem castella, scilicet Opedam, castrum de Monteferrando, castrum de Balmis, castrum de Monartio, castrum de Roccamaura, castrum de Furcis, castrum de Argentaria, scilicet Famavum, in misericordia Dei et libera potestate Ecclesiae Romanae, domini papae, et vestra domini Milonis apostolicae sedis legati ad satisfaciendum et cavendum vobis super illis capitulis pro quibus sum excommunicatus, et ex nunc confiteor me praefata castra nomine Romanae Ecclesiae possidere, et eadem quam cito volueritis et quibus volueritis corporaliter assignabo, et homines eorumdem castrorum, quandiu ipsa castra in Ecclesiae Romanae fuerint potestate, custodibus castrorum, sicut ordinaveritis, juramenta faciam securitatis exhibere, nonobstante fidelitate qua mihi [Col. 0089D] tenentur. Insuper memorata castra meis custodiantur expensis.



CAP. II. Forma juramenti comitis [(58) 1Kb] .

In nomine Domini. Anno pontificatus domini Innocentii papae III duodecimo, XIV Kal. Judii. Ego R. dux Narbonae, comes Tolosae, et marchio Provinciae, sacrosanctis reliquiis, eucharistia, et ligno crucis Dominicae coram positis, supra sancta Dei Evangelia corporaliter manu tacta juro quod super singulis et universis capitulis pro quibus a domino papa vel ejus legato seu aliis vel ipso jure fui excommunicatus vel sum, stabo omnibus mandatis ipsius domini papae ac vestris, magister Milo domini papae notarie, apostolicae sedis legate, vel alterius legati seu nuntii sedis apostolicae, ita videlicet ut quidquid per se, litteras suas, nuntium vel legatum [Col. 0090B] mihi praeceperit super universis capitulis pro quibus excommunicatus fui vel sum, bona fide sine [Col. 0090C] fraude ac malo ingenio adimplebo, super istis praecipue capitulis quae hic nomino, videlicet quod pacem aliis jurantibus dicor noluisse jurare; item quod juramenta quae feci super expulsione haereticorum vel eis credentium non servasse dicor; item quod haereticos dicor semper fovisse eisque favisse; item quod de fide suspectus habeor; item quod ruptarios sive mainadas tenui; item quod dies Quadragesimae, festorum, et Temporum, qui securitate gaudere debebant, dicor violasse; item quod adversariis meis, qui se justitiae offerebant pacemque juraverant, dicor noluisse justitiam exhibere; item quod Judaeis publica commisi officia; item quod monasterii Sancti Willelmi et aliarum ecclesiarum possessiones et ecclesias injuste detineo; item quod incastellavi ecclesias et incastellatas detineo; item quod indebita pedagia vel guidagia colligo vel colligi facio; item quod Carpentoractensem episcopum a propria sede depuli; item quod de interfectione [Col. 0090D] sanctae memoriae Petri de Castronovo suspectus habeor, pro eo maxime quod interfectorem ipsius in magnam familiaritatem recepi; item quod Vasionensem episcopum et ejus clericos cepi vel capi feci, et palatium ejusdem episcopi et domos canonicorum destruxi et castrum Vasionense per violentiam abstuli; item quod in religiosas personas manus violentas injecisse dicor et multas rapinas commisisse. Super iis salnariis et aliis, si qua poterunt inveniri, praedicto modo juravi et alios jurare feci, et septem castrorum tradidi cautiones, quorum nomina sunt haec: Furcae, Opeda, Balmae, Roccamaura, castrum Mornacii, Famaus in Argenteria, Mons Ferrandi. Si autem ea, quae circa supradicta capitula et alia injuncta mihi fuerint, in perpetuum bona fide non servavero, volo et concedo ut septem [Col. 0091A] supradicta castra cadant in commissum Romanae Ecclesiae, et jus quod habeo in comitatu Melgoriensi ad Romanam Ecclesiam plenissime revertatur. Volo etiam et concedo ut persona mea excommunicetur et terra supponatur ecclesiastico interdicto, et conjuratores mei tam consules quam alii et sucessores eorum ex hoc ipse absoluti a fidelitate, jure, ac servitio quibus mihi tenentur, Romanae Ecclesiae pro feudis et juribus quae habeo in villis, civitatibus, et castris de quibus erant tam consules quam alii qui jurarunt fidelitatem facere teneantur pariter et servare. Item sub eodem juramento et eadem poena stratas publicas securas servabo. Eisdem poenis subjacere volo si praedicta omnia non servavero vel aliquod praedictorum,



CAP. III. Mandata ante absolutionem.

In nomine Domini. Anno pontificatus domini Innocentii papae III duodecimo, XIV Kal. Julii. Ego Milo domini papae notarius apostolicae sedis legatus [Col. 0091B] praecipio tibi domino Raymundo comiti Tolosano sub debito praestiti juramenti et sub poena ejusdem juramenti adjecta ut dominum episcopum Carpentoractensem tam in civitate quam extra pleno jure restituas, et de damnis datis tam de rebus quam de fructibus eidem episcopo resarciendis fidejussores praestes idoneos, et universos cives Carpentoractenses a juramento quod citra triennium tibi vel alii tuo nomine praestiterunt absolvas omnino, et munitionem quam ibi fecisti fieri mihi vel cui jussero facias assignari. Item praecipio tibi sub eadem poena ut dominum episcopum, praepositum et canonicos Vasionenses tam in castris quam aliis pleno jure restituas, et de damnis datis, aedificiis destructis, et rebus aliis, et fructibus resarciendis eisdem fidejussores praestes idoneos, castrum autem Vasionense mihi vel cui jussero facias assignari. Item sub eadem poena tibi praecipio ut Aragonenses, Ruptarios, Cotarellos, Bramenzones, Blascones, Mainadas, [Col. 0091C] vel quocunque alio nomine censeantur, de tota terra tua et posse tuo prorsus expellas, nec in alienam terram eos immittas vel alii concedas, nec eorum auxilio tempore ullo utatis. Item sub eadem poena tibi praecipio ut universos Judaeos in tota terra tua et posse ab omni administratione publica vel privata prorsus amoveas, nec unquam eos ad ipsam vel aliam restituas, vel alios Judaeos ad aliquam administrationem assumas, nec eorum consilio ullo tempore contra Christianos utaris. Item sub eodem juramento et eadem poena tibi praecipio ut stratas publicas securas observes. Salvis iis quae dominus papa vel ego vel alius de mandato ipsius eodem tempore vel diversis tibi duxerit in posterum injungenda.



CAP. IV. Mandata post absolutionem.

In nomine Domini, pontificatus domini Innocentii papae III anno duodecimo, XIII Kal. Julii. Haec sunt praecepta facta domino comiti Tolosano postquam fuit absolutus. Ego Milo domini papae notarius, apostolicae [Col. 0091D] sedis legatus, praecipio tibi domino Raymundo, comiti Tolosano, sub debito praestiti juramenti et sub poena in forma ejusdem juramenti adjecta ut haereticos et eorum manifeste credentes in tota ditione tua retineas tradendos cum rebus suis ad arbitrium signatorum [(59) 1Kb] ; reliquos vero haereticos et eorum credentes cum crucesignatis et sine illis fideliter in perpetuum persequaris. Item praecipio ut haereticos de caetero nullo tempore foveas vel defendas, nec eis unquam praestes consilium vel favorem. Item praecipio ut dies Dominicales et Quadragesimae et alios in Lateranensi concilio designatos nullo unquam tempore violes vel ab aliis pro posse tuo violari permittas. Item praecepio ut adversariis tuis et universis ecclesiis et domibus religiosis et miserabilibus personis justitiam facias cum fueris requisitus. Item praecipio ut per bajulos [Col. 0092A] tuos facias coram eis conquerentibus justitiam exhiberi. Item ut ecclesias incastellatas ad arbitrium dioecesanorum episcoporum diruas, vel etiam reserves, si quas duxerint reservandas; quas dioecesanis episcopis vel aliis Ecclesiarum praelatis ad quos pertinere noscuntur continuo tradas, ut ab eis perpetuo possideantur. Item praecipio ut ecclesias et domos religiosas in libertate plenaria conserves, videlicet quod in eis alberguarias, procurationes vel exactiones quascunque nullatenus exigas vel percipias, et defunctis earum episcopis vel aliis rectoribus, ipsas nullo modo spolies, nec administrationi earum seu custodiae occasione alicujus consuetudinis vel aliqua alia te immisceas, sed omnia sine diminutione aliqua eorum successoribus reserventur. Electioni etiam episcopi vel alterius rectoris Ecclesiae faciendae per te vel per quamcunque personam nullatenus te admisceas, nec aliquam violentiam facias vel impedimentum aliquod praestes quo [Col. 0092B] minus electio libere et canonice celebretur. Item praecipio ut pedagiorum seu guidagiorum exactiones tam in terra quam in aquis penitus dimittas, nisi quas regum vel imperatorum concessione probaveris te habere, nec dimissa guidagia seu pedagia deinceps resumas. Item praecipio ut salnarias, ubicunque habeas, dimittas; nec alicubi de caetero instituas, nec impedias liberum transitum viatorum tam in terris quam in aquis. Item praecipio ut pacem seu treugam, secundum quod tibi injunctum fuerit, observes. Item praecipio ut de te conquerentibus secundum meum vel alterius legati seu judicis ordinarii vel delegati arbitrium justitiam facias. Item praecipio ut stratas publicas securas serves, nec transeuntes ab antiquis stratis deviare compellas. Item praecipio ut haereticos quos dioecesani episcopi vel alii Ecclesiarum rectores haereticos, receptatores, vel fautores eorum tibi vel tuis bajulis nominabunt, tanquam haereticos habeas. Item praecipio ut pacem [Col. 0092C] a legatis statutam vel deinceps statuendam jures et serves inviolabiliter secundum ipsius pacis statuta, et universos homines tuos eamdem pacem jurare facias et secundum statuta pacis servare. Item praecipio ut septem castra quae mihi nomine Romanae Ecclesiae tradidisti vel aliquod non auferas per te vel per aliam quamcunque personam et si aliquod illorum fuerit per quacunque personam ablatum, cum toto posse tuo ad recuperandum illud viriliter laborabis, et statim illud pristinae custodiae restituas. Haec omnia tibi praecipio perpetuo observanda, et si qua alia super praedictis capitulis vel aliis pro quibus excommunicatus fuisti dominus papa vel ejus legatus tibi duxerit in posterum injungenda.



CAP. V. Juramentum consulum.

In nomine Domini. Anno pontificatus domini Innocentii papae III duodecimo, XII Kalend. Julii. Nos consules Avinionenses de consensu et voluntate domini R. comitis Tolosani praecise juramus supra sancta Dei Evangelia manu tacta tibi magistro Miloni [Col. 0092D] domini papae notario, apostolicae sedis legato, quod bona fide, sine omni malo ingenio, et sine omni fraude consulemus et operam dabimus pro posse nostro quod dictus dominus comes tam per se quam per successores suos super iis omnibus pro quibus fuit excommunicatus, quae videlicet exponuntur in forma secundum quam ipse antequam absolveretur juravit, pareat omnibus mandatis Ecclesiae, et quod ea in perpetuum servet; ita ut si quod illorum non fecerit, vel contra venerit manifeste, nos ei nullum consilium vel auxilium se obsequium per nos vel per homines sive amicos nostros aliquatenus impendemus, scientes ex hoc ipso dicti comitis dilecto absolutos nos esse a fidelitate, si qua vel servitio illi ullo modo tenebamur; imo quousque plene paruerit, faciemus contra ipsum pro posse nostro quidquid Romana Ecclesia vel ejus [Col. 0093A] nuntius sive legatus nobis mandaverit faciendum, non obstante fidelitate vel jure aliquo vel servitio, si quo ipsi ullo modo tenebamur; a quo tam tu quam dictus comes nos absolvistis et absolvitis, si forte ipse, ut dictum est, contra praecepta quae sibi facta sunt vel fuerint venerit manifeste. Tunc etiam pro jure sive servitio, si quod in villis vel castris nostri consulatus et ipsa civitate habere dignoscitur, fidelitatem Romanae Ecclesiae faciemus, ipsam eidem fideliter et perpetuo servaturi. Item stratas publicas secutas servabimus et faciemus per totum nostrum districtum inviolabiliter observari. Item pedagia seu guidagia vel exactiones aliquas a transeuntibus per stratas vel etiam per flumina nullatenus accipiemus, nisi quae vel quas antiqua regum vel imperatorum concessione constiterit nos habere. Item ecclesias omnes et domos religiosas in nostro districtu tam in civitate quam extra in plenaria servabimus libertate, videlicet quod ab eis exactiones [Col. 0093B] aliquas seu tallias nullatenus exigemus, et defunctis earum episcopo vel aliis rectoribus, ipsas vel domos earum nullo modo spoliabimus, nec administrationi earum seu custodiae occasione alicujus consuetudinis vel aliqua alia, nisi forte rogati ab episcopo vel capitulo, nos immiscebimus, sed omnia sine diminutione aliqua defunctorum successoribus reserventur. Et electioni episcopi vel alterius rectoris Ecclesiae faciendae per nos vel per quamcunque aliam personam nos nullatenus immiscebimus, nec aliquam violentiam faciemus vel impedimentum praestabimus quominus electio libere ac canonice celebretur. Item pacem seu treugam, sicut nobis injunctum fuerit, bona fide observabimus. Item, si episcopus vel capitulum vel alia persona ecclesiastica nobis aliquos haereticos nominaverit vel credentes, vel per nosmetipsos cognoscere poterimus aliquos haeresim praedicare vel facere conventicula aliqua, ipsos persequemur secundum legitimas sanctiones, et eorum [Col. 0093C] bona omnia infiscabimus. Haec omnia singulis annis per manus episcopi nostri successores nostros faciemus jurare. Si quis autem haec jurare noluerit, ipsum tanquam haereticum habebimus manifestum, nec ejus judicium sive auctoritas vigorem in aliquo sortiatur.

In eumdem modum juraverunt alii consules, scilicet Nemausenses et Sancti Aegidii [(60) 1Kb] , et multi alii quos exegi



CAP. VI. Haec est indulgentia.

Ego R. Dei gratia dux Narbonae, comes Tolosae, et marchio Provinciae, pro animae meae remedio et progenitorum meorum omnibus ecclesiis et domibus religiosis provinciarum Viennensis, Arelatensis, Narbonensis, Auxitanensis, Burdegalensis, et Bituricensis immunitatem secundum statuta canonum et plenissimam libertatem concedo [(61) 1Kb] ; ita videlicet quod alberguarias, procurationes, vel exactiones quascunque seu tallias nullo unquam tempore per me vel per alios requiram in eis, et requirentes sive [Col. 0093D] postulantes pro posse meo fideliter coercebo. Defunctis etiam earum episcopis vel rectoribus aliis, ipsas vel domos earum per me vel per alium nullo modo spoliabo, nec administrationi earum custodiae occasione alicujus consuetudinis vel aliqua alia me ullatenus immiscebo; sed omnia sine diminutione aliqua defunctorum successoribus reserventur. Electioni etiam episcopi vel alterius rectoris Ecclesiae faciendae per me vel per quamcunque personam me nullatenus immiscebo, nec aliquam violentiam faciam vel impedimentum praestabo quo minus electio canonice ac libere celebretur. Praeterea possessiones omnes et jura ecclesiarum, si qua injuste detineo, eis restituo pleno jure. Promitto insuper quod omnia jura ecclesiarum et domorum religiosarum, sicut decet catholicum principem, in praefatis provinciis [Col. 0094A] totis viribus protegam et defendam. Si quis autem contra praefatam immunitatem et libertatem a me indultam ecclesiis et aliis domibus religiosis venire praesumpserit, ipsum pro posse meo viriliter coercebo. Istam autem concessionem et promissionem feci apud Sanctum Aegidium anno pontificatus domini Innocentii III duodecimo, XIII Kal. Julii, ad mandatum et exhortationem magistri Milonis domini papae notarii, apostolicae sedis legati, praesentibus domino Michaele Arelatensi archiepiscopo cum episcopis infrascriptis, videlicet Marsiliensi, Avenionensi, Cavellicensi, Carpentoractensi, Vasionensi, Tricastrinensi, et Nemausensi, et Agathensi, et Magalonensi, Lodovensi, Tolosano, Biterrensi, et domino archiepiscopo Aquensi, et episcopo Forojuliensi, et Niciensi, et Aptensi, et Sistericensi, et archiepiscopo Auxitano, et episcopo Aurasicensi, et Vivariensi, et Uticensi.



CAP. VII. Forma pacis.

[Col. 0094B] In nomine Domini. Anno duodecimo pontificatus domini Innocentii papae III, X Kalend. Julii. Ego Milo, domini papae notarius, apostolicae sedis legatus, praecipio vobis domino R. comiti Tolosano et vobis baronibus, scilicet Villelmo et Hugoni et Raimundo de Baucio, P. Bermundi, Rascatio, et aliis baronibus et coadjutoribus vestris, sub debito praestiti juramenti et poena in eodem juramento adjecta, quatenus secundum statuta pacis olim a legatis Romanae Ecclesiae promulgata, inter vos pacem perpetuam observetis, et eamdem pacem a vestris hominibus et coadjutoribus faciatis jurari pariter et servari. Si vero ortae sunt inter vos aliquae quaestiones vel in posterum forsitan orientur, per venerabiles patres Hugonem Regensem episcopum, apostolicae sedis legatum, ad hoc de voluntate ipsius assumptum et Arelatensem, archiepiscopum, et episcopum Uticensem, et Avinionensem praepositum, vel per alios qui pro tempore per Romanam [Col. 0094C] Ecclesiam fuerint substituti, eas statuo concordia vel judicio terminari. Salvo in omnibus apostolicae sedis mandato.



CAP. VIII. Juramentum quod praestiterunt custodes castrorum.

In nomine Domini. Pontificatus domini Innocentii papae III anno duodecimo, XII Kal. Julii. Ego Michael Arelatensis archiepiscopus juro tibi Miloni domini papae notario, apostolicae sedis legato, quod castra de Mornas et de Furcis sine omni malo ingenio et sine omni fraude pro posse meo faciam fideliter custodiri, nec eadem castra vel eorum aliquod comiti Tolosae vel alii personae restituam vel restitui scienter permittam sine mandato domini papae bullatis litteris ejus inserto, vel sine mandato tuo vel alterius Romani pontificis nuntii sive legati ad hoc specialiter cum litteris bullatis deputati. Sane illi vel illis cui vel quibus dominus papa, vel tu, vel alius nuntius sive legatus domini papae cum supradicta forma ad hoc specialiter destinatus jusserit, [Col. 0094D] praedicta castra restituam, nonobstante eo quod eadam castra dicuntur ad meam Ecclesiam pertinere, tempore legitimo mihi tunc assignato; restitutis tamen prius mihi universis expensis et usurarum gravaminibus pro castrorum custodia tunc factis juramento bajulorum meorum, quos in praedictis castris posuero, absque alia probatione declarandis. Expensas autem de concessione tua intelligo faciendas de redditibus et omnibus proventibus castrorum illorum et mandamentorum quos de voluntate comitis, et concessione, et mandato tuo bajuli mei ibidem percipere debent, jurisdictionem plenariam duntaxat pro castrorum custodia et sufficientibus ad expensas redditibus colligendis per omnia exercentes. Porro, si praedicti proventus ad praedicta complenda non sufficient, nec comes nec [Col. 0095A] aliquis pro eo expensas juxta voluntatis meae moderamina ministraverit, ego ex mutua pecunia expensas faciam, nec praedicta castra tenebor restituere donec praedictae expensae cum omnibus suis gravaminibus mihi fuerint plenius restitutae. Haec omnia sicut supra scripta sunt bona fide servabo. Sic me Deus adjuvet et haec sancta Dei Evangelia.

Et ego Milo domini papae notarius, apostolicae sedis legatus, hanc fidelitatem auctoritate domini papae et Romanae Ecclesiae accipiens, concedo tibi, Michael Arelatensis archiepiscope, eadem auctoritate ut omnia suprascripta possis exigere et percipere et pro tuae voluntatis arbitrio bona fide disponere, volens et statuens te et Ecclesiam tuam indemnem super expensis et omnibus gravaminibus occasione custodiae memoratorum castrorum quocunque tempore factis conservari. Ad perpetuam autem omnium horum firmitatem hanc chartam sigilli mei munimine facio roborari.

[Col. 0095B] In eumdem modum juravit Vivariensis episcopus pro castro de Faniau sibi commisso. In eumdem modum abbas Montis Majoris pro castro de Opeda. In eumdem modum juraverunt episcopus et praepositus Avenionenses pro castris de Roccamaura et de Balmis sibi commissis. In eumdem modum juravit Magalonensis episcopus pro castro de Monteferrando.



CAP. IX. Juramentum pro principibus crucesignatis et exercitu.

In nomine Domini. Anno duodecimo pontificatus domini Innocentii papae III, X Kal. Junii. Ego R. Dei gratia dux Narbonae, comes Tolosae, et marchio Provinciae juro super sancta Dei Evangelia corporaliter manu tacta quod quando principes crucesignati ad partes meas accedent, mandatis eorum parebo per omnia tam super securitate quam aliis quae mihi pro utilitate ipsorum et totius exercitus duxerint injungenda.

Hoc juramentum exegi a comite cum sibi contra [Col. 0095C] haereticos crucem imposui.



CAP. X. Juramentum baronum.

In nomine Domini. Pontificatus domini Innocentii III papae anno duodecimo, XIV Kal. Julii. Nos Willelmus de Baucio et Hugo frater ejus, et Raimundus nepos noster, Draconetus, Guillelmus Arnaudi, Raimundus Dagout, Ricavus de Cariunpo, Bertrandus de Lauduno, et Willelmus frater meus, Bernardus de Andusia [(62) 1Kb] , et P. Bermundi filius meus, et Rostagnus de Posqueriis, et Raimundus de Usecia, et filius meus Decanus, et Raimundus Gaucelini de Lunello, et Pontius Gaucelini, juramus tibi magistro Miloni domini papae notario apostolicae sedis legato, coram sancta Eucharistia et cruce Dominica et sanctorum reliquiis supra sancta Dei Evangelia corporaliter manu tacta quod stabimus omnibus mandatis Ecclesiae seu tuis vel alterius nuntii seu legati domini papae super istis capitulis quae inferius exprimuntur, videlicet super abjuratione mainadarum [Col. 0095D] perpetua; item super Judaeis ab omni administratione seu officio perpetuo amovendis et nullo unquam tempore restituendis, vel aliis Judaeis ad aliquam administrationem nullatenus assumendis; item super pedagiis et guidagiis dimittendis et nullo unquam tempore resumendis; item super pace vel treuga juxta mandatum tuum vel alterius legati domini papae instituenda pariter servanda; item super plena ecclesiarum libertate servanda; item super ecclesiis incastellatis demoliendis et penitus dimittendis et nullo unquam tempore incastellandis; item super damnis per nos datis ecclesiis et aliis personis, sive laicis sive clericis resarciendis; item quod de nobis querelantibus justitiam exhibebimus. Haec omnia sicut supra scripta sunt, et in omnibus supra scriptis articulis et aliis, si qui forsitan emerserint, et in cautionibus tibi dandis pro posse nostro fideliter adimplebimus. Sic Deus [Col. 0096A] nos adjuvet et haec sancta omnia. Similiter sub eodem juramento stratas publicas securas servabimus, et eos, quos episcopi nostri haereticos nominabunt, et receptatores et fautores eorum animadversatione debita puniemus.

In eumdem modum juraverunt alii barones.



CAP. XI. Praecepta baronum.

In nomine Domini. Anno pontificatus domini Innocentii papae III duodecimo, XIV Kal. Julii. Ego Milo, domini papae notarius, apostolicae sedis legatus, vobis baronibus, videlicet Willelmo de Baucio. Hugoni de Baucio, R. de Baucio, Draconeto, Willelmo arnaudi, R. Dagout, Ricavo de Cariumpo, B. de Lauduno, Willelmo de Lauduno, Bernardo de Andusia, Petro Bermundi, R. de Usecia, et Decano filio vestro, R. de Posqueriis, R. Gaucelini, et Pontio Gauzelini, sub debito praestiti juramenti praecipio ut mainadas nullo unquam tempore habeatis, item ut Judaeos ab omni administratione publica vel privata [Col. 0096B] removeatis omnino, et nullo unquam tempore eos ad eamdem vel ad aliam restituatis, nec alios Judaeos ad administrationem aliquam assumatis, nec eorum consilio contra Christianos utamini. Item ut ecclesias incastellatas ad arbitrium dioecesanorum episcoporum diruatis, vel etiam reservetis si quas duxerint reservandas: quae dioecesanis episcopis vel aliis Ecclesiarum praelatis, ad quos pertinere noscuntur, tradantur, et ab eis perpetuo possideantur. Item praecipio ut ecclesias et domos religiosas in libertate plenaria conservetis, videlicet quod in eis albergarias, procurationes, vel exactiones quascunque nullatenus exigatis vel percipiatis, de defunctis earum episcopis vel aliis rectoribus ipsas nullo modo spolietis, nec administrationi earum seu custodiae occasione alicujus consuetudinis vel aliqua alia vos immisceatis, sed omnia sine diminutione aliqua eorum successoribus reserventur, et electioni episcopi vel alterius rectoris Ecclesiae faciendae per [Col. 0096C] vos vel per quamcunque aliam personam vos nullatenus admisceatis, nec aliquam violentiam faciatis vel impedimentum aliquod praestetis quo minus electio libere et canonice celebretur. Item praecipio ut pedagiorum seu guidagiorum exactiones penitus dimittatis, nisi quas regum vel imperatorum concessione probaveritis vos habere, nec dimissa pedagia seu guidagia deinceps resumatis. Item praecipio ut pacem seu treugam, secundum quod vobis injunctum fuerit, observetis. Item praecipio ut de vobis conquerentibus secundum meum vel alterius legati vel judicis delegati arbitrium justitiam faciatis. Item praecipio ut stratas publicas securas servetis. Item praecipio ut eos, quos episcopi haereticos nominabunt, receptatores vel fautores eorum, tanquam haereticos habeatis.



CAP. XII. Obligatio castrorum baronum.

Noscant praesentes et futuri quod anno Dominicae Incarnationis 1209, mense Junio, apud Sanctum [Col. 0096D] Aegidium, Willelmus de Baucio princeps Aurasicae, et Hugo de Baucio, et Raimundus de Baucio reddiderunt pro pignoribus pro se et pro proceribus qui morantur ultra Rhodanum, et pro filiis Rostagni de Fabrano, et pro Bertrando de Lauduuo, et pro Willelmo fratre ejus, castrum de Vitrola, et castrum Montismirati, et castrum de Clarenzaens in manu magistri Milonis apostolicae sedis legati, promittentes se stare ejusdem mandato et cognitioni de capitulis infrascriptis, scilicet de pedagiis et guidagiis et de Judaeis et de mainadis et de ecclesiis incastellatis et earum libertatibus, et quod de querelis comitis justitiam exhibebunt.



CAP. XIII. Eadem obligatio pro aliis baronibus.

Noscant praesentes et futuri quod P. Bermundi de Salve, et R. Peleti, et Rascatius de Ucecia, et R. de Posqueriis, et R. Gaucelini reddiderunt pro pignoribus pro se castrum de Grefoila, et castrum de [Col. 0097A] Roccaforcada, et castrum de Sado in manu magistri Milonis apostolicae sedis legati, promittentes se stare mandato suo et cognitioni de pedagiis et Judaeis et de mainadis et de ecclesiis incastellatis et earum libertatibus, et quod de querelis comitis justitiam exhiberent.



CAP. XIV. Mandatum episcopis factum.

Arelatensi archiepiscopo.

Praesentium vobis auctoritate mandamus sub obedientiae virtute districte praecipimus quatenus ea quae apud Sanctum Aegidium his diebus statuta sunt clericis et laicis vestrarum dioecesum solemniter et fideliter publicetis, et ea faciatis per excommunicationis et interdicti sententias tam in locis quam in personis inviolabiliter observari. Relaxetis etiam interdicti sententiam secundum formam in eodem colloquio vobis datam, quae talis est: De absentibus nominatim excommunicatis vel etiam interdictis, si [Col. 0098A] magnae personae fuerint, haec forma servetur, ut cum litteris dioecesani veritatem rei continentibus absolvendi ad aliquem legatorum accedant. De minoribus militibus et popularibus personis haec forma servetur. ut dioecesanus per se vel per interpositam personam idoneam ad loca interdicta accedat, et receptis ab omnibus juramentis quod pareant mandatis Ecclesiae, prius extumulentur illi per eorum tumulatores qui, interdicto durante, fuerant tumulati, et postmodum relaxato interdicto solemniter tumulentur, nisi nominatim excommunicati fuissent, qui perpetuo careant ecclesiastica sepultura, et statim pacem jurare et ipsius statuta servare sub debito juramenti compellantur. Haec dicimus observari in locis in quibus non sunt haeretici manifesti.

In eumdem modum scriptum est archiepiscopis et episcopis aliis.



LXXXVI. ARCHIEPISCOPIS ET EPISCOPIS ET ABBATIBUS ET ALIIS ECCLESIARUM PRAELATIS ET UNIVERSIS PERSONIS ECCLESIASTICIS QUIBUS HOC SCRIPTUM AB APOSTOLICAE SEDIS LEGATIS FUERIT EXHIBITUM. De subsidio praestando crucesignatis. (Viterbii, V Kal. Augusti.)
[Col. 0097B]

Is qui dat omnibus affluenter et non improperat, qui non solum spiritualia dona concedit, sed etiam temporalia bona largitur, ita terrenae nobis substantiae admirationem indulsit ut bona nobis ad vitae sustentationem commissa in necessitatis articulo nostro ministerio proximis dispensentur, et de iis eis quasi de propriis gratiam faciamus quae communia omnibus fecerat jus naturae. Licet autem ad [Col. 0097C] succurendum in necessitatibus proximis fideles quilibet teneantur, personae tamen ecclesiasticae, quibus commissum est patrimonium Crucifixi, obligare ad hoc specialiter dignoscuntur, et eo se potius in administratione ipsius exhibeant liberales quo principalius est ad opus indigentium deputatum. Hinc est siquidem quod cum fidelis populi multitudo ad impugnandum orthodoxae fidei subversores viriliter se accingant assumpto charactere Crucifixi, et absurdum sit procul dubio ut qui pro communi utilitate laborant, propriis tantum debeant stipendiis militare aliquam vestrorum reddituum portionem deputare vos convenit in subsidium eorumdem. Cum enim sacris sit canonibus institutum ut thesauri et alia bona ecclesiarum ingruente necessitatis articulo in redemptionem [Col. 0097D] exponi debeant captivorum [(63) 1Kb] tunc procul dubio debent plenius dispensari cum periculis occurritur animarum quae falsis dogmatibus captivatae in erroris carceribus detinentur, cum pretiosior sit anima corpore, ac perditioni unius animae multorum interitus corporum nequeat comparari. Illud etiam in hoc vobis est subtilius advertendum, quod, quamvis illi qui ad capiendas vulpeculas quae demoliuntur vineam Domini se accingunt, universorum fidelium causam agant, utilitatibus praecipue virorum ecclesiasticorum insistunt, dum illi quorum intendunt duritiam inter clades bellicas edomare, apostolicam [Col. 0098B] doctrinam impugnent, ecclesiasticam auctoritatem evacuent, et viris ecclesiasticis astruant non esse aliquatenus intendendum, dominis temporalibus magnifice servientes. Unde, cum videatur consentaneum rationi ut Christi milites, qui pro vestris utilitatibus militant, vestris munificentiis recreentur, universitatem vestram rogandam duximus et monendam, per apostolica vobis scripta in remissionem peccaminum injungentes quatenus illam vestrorum unius anni proventuum portionem quam venerabilis frater noster episcopus Regensis et dilecti filii abbas Cirterciensis et magister Milo notarius noster, apostolicae sedis legati, quibus super hoc vices nostras committimus, deliberatione provida duxerint designandam, ad crucesignatorum subsidium assignetis. [Col. 0098C] Alioquin, cum sustinere nolimus ut propter necessariorum defectum praedictorum signatorum exercitus dissolvatur, noveritis nos eisdem legatis injungere ut vos ad id ecclesiastica censura compellant. Ne vero gravia vobis onera imponere videamur quae digito nostro movere nolimus, quantamcunque vos gratis de vestris proventibus consuleritis portionem nos profecto majorem de nostris offerimus largiendam.

Datum Viterbii, V Kal. Augusti, pontificatus nostri anno duodecimo.



LXXXVII. REGENSI EPISCOPO, ET ABBATI CISTERCIENSI, ET MAGISTRO MILONI NOTARIO NOSTRO, APOSTOLICAE SEDIS LEGATIS. De eodem argumento. (Viterbii, VI Kal. Augusti.)
[Col. 0098D]

Ut hi qui orthodoxae fidei zelo succensi ad expugnandam haereticam pravitatem vivificae crucis characterem assumpserunt eo ferventius publicam causam gerant quo se viderint proximorum subsidiis adjuvari efficacius, a vobis, frater episcope ac fili abbas, et a nonnullis aliis nobis fuit saepe suggestum quod tam clericos quam laicos constitutos in terris nobilium qui contra provinciales haereticos sunt crucesignati cogi per censuram ecclesiasticam faceremus ut de proventibus suis saltem unius anni [Col. 0099A] ad tam sanctum et sumptuosum opus implendum dictis crucesignatis portionem decimam largirentur. Et quidem commonitorias litteras super hoc nos meminimus destinasse; sed, ut ad id aliqui cogerentur ad quod erant monitis et exhortationibus inducendi, nobis et fratribus nostris durum admodum videbatur. Caeterum, ad multam vestrae suggestionis instantiam, quam ex devotionis credimus fervore procedere quem habetis ad explendum obsequium Jesu Christi, super hoc committendas vobis duximus vices nostras, ita videlicet quod eosdem non praecise tantum ad decimam, sed quantamlibet vobis expedire videbitur, sollicitis exhortationibus inducatis, ad coactionem, si aliter unquam poteritis minime processuri. Quod si forsan incoeptum negotium [Col. 0099B] nequiverit aliter expediri, ne, quod absit! occasione tali dissolvatur exercitus et opus tam utile deseratur, volumus et mandamus quatenus universas personas ecclesiasticas tam regulares quam alias, quibus transmissum ad eos mandatum apostolicum fuerit a vobis exhibitum, ad praestandam illam suorum reddituum portionem quam eisdem duxeritis designandam qua convenit censura cogatis, attentius provisuri ut ad compulsionem hujusmodi nullatenus procedatur a vobis si suscitari grave scandalum timeatur. Laicos vero, si forte ad coactionem fuerit procedendum, compelli nullatenus volumus absque consensu principalium dominorum. Quod si omnes, etc., duo vestrum, etc.

[Col. 0099C] Datum Viterbii, VI Kalend. Augusti, etc., ut in alia.



LXXXVIII. UNIVERSIS FIDELIBUS CONSTITUTIS IN TERRIS NOBILIUM QUI ADVERSUS PROVINCIALES HAERETICOS SUNT CRUCESIGNATI. Super eadem materia. (Viterbii, VII Kal. Augusti.)

Cum domini vestri pro defensione fidei ortodoxae personas et res exposuerint ad obsequium Jesu Christi, universorum fidelium communem causam agentes, justum est ut a vobis et aliis recipiant subsidia opportuna, quibus adjuti tam sanctum et fructuosum propositum valeant adimplere. Quocirca [Col. 0099D] universitatem vestram rogandam duximus et monendam, in remissionem vobis peccaminum injungentes quatenus pro ejus amore, qui vobis animam donavit et corpus et bona omnia quae habetis, imo etiam qui seipsum vobis donavit in pretium ut suo sanguine pretioso redimeret vos a diaboli potestate, aliquam portionem de proventibus vestris, saltem unius anni, juxta dispositionem venerabilis fratris nostri Regensis episcopi et dilectorum filiorum Cisterciensis abbatis et magistri Milonis notarii nostri, sedis apostolicae legatorum, tam hilariter quam liberaliter conferatis, ut per haec et alia bona quae, Domino inspirante, feceritis, ad aeternae beatitudinis praemia mereamini pervenire. Nos enim eisdem legatis vices nostras in hoc duximus committendas, [Col. 0100A] habituri ratum et gratum quidquid pie ac provide super eo duxerint statuendum.

Datum Viterbii, VII Kal. Augusti, anno duodecimo.



LXXXIX. MAGISTRO MILONI NOTARIO NOSTRO APOSTOLICAE SEDIS LEGATO. Mandatur ei ut coeptum negotium persequatur. (Viterbii, VI Kal. Augusti.)

Sollicitudinis tuae studium, quod per operis evidentiam declaratur, tanto nobis prudentiam tuam reddit amplius commendatam quanto coelestis altitudo consilii circa commissum tibi negotium majora dignoscitur per tuum ministerium operata. Illi ergo qui pertingit a fine usque ad finem fortiter et disponit [Col. 0100B] suaviter universa, quique, cum imperet ventis et mari, facit in turbatione tranquillum, quas valemus gratias referentes, discretionem tuam dignis super hoc laudibus commendamus. Licet autem reditus tuus utilis nobis esset et praesentia tua grata, quia tamen in ministerii tui cura multis te fore credimus non solum necessarium sed etiam fructuosum, devotioni tuae praesentium auctoritate mandamus quatenus prudenter considerans quod non qui coeperit sed qui perseveraverit, salvus erit, et finis non pugna coronat, his quae ad injunctum tibi spectant officium sollicite ac solerter intendas, ad illum principaliter habens absque intermissione respectum qui pro sua causa, quam agis, diriget gressus tuos, reddetque [Col. 0100C] tibi mercedis aeternae denarium pro labore, a nobis etiam, qui non sumus tuae devotionis immemores, consolationis solatia percepturus.

Datum Viterbii, VI Kal. Augusti, anno duodecimo.



XC. NOBILI VIRO R. COMITI TOLOSANO, Hortatur eum ut perseveret in bono. (Viterbii, VI Kal. Augusti.)

Gaudemus in Domino et in potentia virtutis ipsius quod licet contra te dudum fuerint multa suggesta quae famam tuam videbantur multiformiter denigrare, tu tamen, ut eam omnino purgares, totum te nostris exposuisti mandatis, exhibens cautiones quantas et quales dilectus filius magister Milo notarius noster, apostolicae sedis legatus, exegit; et [Col. 0100D] sic qui multis fueras in scandalum, factus es pluribus in exemplum, ut circa te manus Domini videatur mirabiliter operata. Cum ergo pro certo credamus quod hoc tibi, non solum spiritualiter ad salutem, verum etiam temporaliter ad profectum debeat redundare, ut amodo inter fideles fructifices et abundes in pace catholica qui hactenus inter perfidos dispergebas et consumebas in bellica clade, nobilitatem tuam rogandam duximus et monendam, per apostolica tibi scripta mandantes quatenus talem in omnibus te studeas exhibere quod nos, qui tuum desideramus in Domino commodum et honorem, ad exhibendum tibi gratiam et favorem merito debeamus induci, pro certo confidens quod indebitum tibi nolumus inferri gravamen.

[Col. 0101A] Datum Viterbii, VI Kal. Augusti, pontificatus nostri anno duodecimo.



XCI. STEPHANO CANTUARIENSI ARCHIEPISCOPO, S. R. E. CARDINALI. De electione episcopi Lincolniensis. (Viterbii, IV Kal. Augusti.)

[(64) 1Kb] Super negotio Lincolniensis electi non solum discretionis spiritum, verum etiam discretionem spiritus te oportet habere, ne facile credas omni spiritui, sed zelum habeas secundum scientiam, diligenter attendens quod qui nimium emungit, elicit sanguinem, cum tempus et tempus sit omni rei quae sub coelo consistit. Unde: Omnia bona in tempore suo. Tuis ergo consultationibus breviter respondemus [Col. 0101B] quod si Lincolniense capitulum alias litteras de assensu regio vel noluerit vel nequiverit impetrare, sufficiunt impetratae, ne forte sub specie consuetudinis approbatae quaerere videaris utilitatem magis propriam quam communem. Si autem electus canonicam purgationem obtulerit super iis de quibus probabiliter est suspectus vel publice infamatus, purgationem ejus accusatore deficiente recipias, moderando ipsam cum quinta probabilium personarum ordinis sui manu. Quod si nec inquisitionem subire nec purgationem exhibere voluerit super iis de quibus, ut diximus, probabiliter est suspectus vel publice infamatus impedientibus promotionem ipsius secundum canonicas sanctiones, electionem ejus poteris de jure cassare. Ad haec, si Lincolnienses [Col. 0101C] canonici praecepto tuo juxta formam mandati nostri parere noluerint, in eos tanquam inobedientes et contumaces canonicam poteris proferre censuram. Caeterum, haec omnia tibi noveris non tanquam delegato, sed quasi ordinario, esse rescripta.

Datum Viterbii, IV Kal. Augusti, anno duodecimo.



XCII. ABBATI ET CONVENTUI FARSENSI. Absolvuntur ab impetitione episcopi Sabinensis. (Viterbii, II Non. Augusti.)

[(65) 1Kb] Cum venerabilis frater noster Sabinensis episcopus coram dilectis filiis nostris Rogerio tituli Sanctae Anastasiae presbytero et Pelagio Sanctae [Col. 0101D] Luciae ad septa solis diacono cardinalibus, quos sibi et R. procuratori vestro concessimus auditores, ecclesiam Sancti Viti de Granica cum suis possessionibus et suis pertinentiis petiisset, asserens eamdem ad se tam in spiritualibus quam temporalibus pertinere, idem procurator, nondum ejusdem episcopi intentione fundata, praepropere sic respondit, quod, etsi dicta ecclesia dudum fuerit Ecclesiae Sabinensis, eam tamen episcopus non poterat vindicare, quam ex permutationis causa Farfense monasterium obtinebat, ad hoc probandum quoddam exhibens instrumentum, in quo contineri prima facie videbatur quod Theodo episcopus cum suorum sacerdotum [Col. 0102A] assensu praedictam ecclesiam Sancti Viti proquibusdam ecclesiis et rebus aliis in concambium vestro duxerat monasterio concedendam. Ad haec autem episcopus proposuit memoratus intentionem suam per responsionem hujusmodi esse fundatam. Cum enim pars vestra responderit se dictam ecclesiam ex permutatione facta per Sabinensem episcopum obtinere quam etiam publico nitebatur instrumento probare, confiteri per consequentiam videbatur se credere quod ecclesia saepedicta tempore permutationis pertinuit ad Ecclesiam Sabinensem, cum permutatio inter contractus bonae fidei computetur, nec cum alio quam cum domino vel cum eo qui habetur loco domini legitime valeat celebrari, adjiciens quod, etsi confessioni hujusmodi stare [Col. 0102B] vellet in quantum contra vos facere videbatur, instrumentum tamen hujusmodi contra se minime admittebat, quod nec tabellionis auctoritate, nec subscriptione testium dignoscitur esse fulcitum. Sed ad hoc pars vestra respondit quod, cum procurator id in modum exceptionis objecerit, non videbatur ex adversae partis intentione fuisse coufessus; quia juxta legitimas sanctiones, qui exceptione utitur, non aestimatur de intentione adversarii, cum quo agitur, confiteri, adjungens quod; etsi permutationis tempore coenobium Farfense crediderit dictam ecclesiam Sancti Viti ad Sabinensem Ecclesiam pertinere, procurator tamen praedictus ex certis causis seu verisimilibus conjecturis credulitatem suam postmodum potuit taliter informare ut nunc crederet [Col. 0102C] eamdem ecclesiam ad Sabinensem Ecclesiam tunc temporis non spectasse. Porro memoratus episcopus, ad probandum quod jamdicta ecclesia ad se in temporalibus pertinebat, quosdam testes induxit, per quos nitebatur ostendere quod tam dictam ecclesiam quam molendina, terras et alia bona ejus Sabinenses episcopi diutius possederunt, de illis pro suae voluntatis arbitrio libere disponendo. Quidam quoque testes ad probandam praescriptionem ex vestra fuerunt parte producti; per quorum aliquos vester procurator asseruit sufficienter ostensum quod a nonaginta annis eamdem ecclesiam cum molendinis et aliis bonis ejus vestrum monasterium possederat in quiete. Sed ad hoc pars episcopi respondebat [Col. 0102D] quod etsi quidam testes de nonaginta annis deponere videantur, quia tamen de juris ordine tempora [(66) 1Kb] schismatum quae temporibus bonae memoriae Innocentii et Alexandri Romanorum pontificum intercessisse noscuntur, et de nostra indulgentia speciali episcopo memorato concessa tempus Conradi quondam Sabinensis episcopi, cum propter ejus absentiam, qui pastoralem curam gessit in Ecclesia Maguntinensi, et illorum incuriam quibus Sabinensis episcopatus diversis temporibus fuit cura commissa, ejusdem episcopatus jura neglecta fuerint, debeant de computatione subduci. cum eumdem episcopum in eo statu quoad defendenda Sabinensis [Col. 0103A] episcopatus jura duxerimus reponendum quem habuit quando idem Conradus Sabinensis Ecclesiae praesulatum accepit, residuum temporis procul dubio ad legitimae praescriptionis limitem minime pertingebat. Super iis igitur et aliis propositis coram cardinalibus supradictis deliberatione cum fratribus nostris habita, intelleximus supradictum episcopum intentionem suam minime fundavisse per depositiones testium vel procuratoris supradicti responsionem, qui, sicut praemissum est, exceptionem objiciens, de intentione adversae partis non intelligitur fuisse confessus, vel etiam per instrumentum ex adverso exhibitum, cum in eo Theodo episcopus, a quo permutatio facta proponitur, non dicatur episcopus Sabinensis, quanquam [Col. 0103B] in transcripto quo procurator utebatur appositum fuerit Sabinen. per vitium falsitatis. Licet autem nimis excesserit qui transcriptum illius instrumenti falsavit, quia tamen delictum personae non debet in damnum Ecclesiae redundare, ac non solum ante sententiam, verum etiam post, objici potest exceptio falsitatis, cum falsorum instrumentorum praetextu lata sententia usque ad viginti annorum spatium valeat retractari, veritate comperta noluimus ut id vestro monasterio praejudicium generaret. Quia vero nobis constitit supradictam ecclesiam Sancti Viti constitutam esse in dioecesi Sabinensi, episcopale jus in omnibus spiritualibus eidem episcopo adjudicavimus in eadem, illis duntaxat exceptis quae per authentica scripta ei dignoscuntur esse [Col. 0103C] substracta, cum per privilegium vel praescriptionem legitimam nullatenus probaretur exempta. Verum quia dictus episcopus, qui eamdem ecclesiam sibi quoad temporalia vendicabat, munitum se super hoc praescriptione legitima non ostendit, quanquam probaverit episcopos Sabinenses bona ejusdem ecclesiae aliquando tempore possedisse, vos ab impetitione ipsius quoad temporalia ejusdem ecclesiae sententialiter duximus absolvendos. Nulli ergo, etc., hanc paginam nostrae diffinitionis infringere vel ei, etc., usque incursurum.

Datum Viterbii, II Non. Augusti, anno duodecimo.



XCIII. EISDEM. De eadem re. (Viterbii, II Non. Augusti.)
[Col. 0103D]

[(67) 1Kb] Cum venerabilis frater noster Joannes Sabinensis episcopus coram dilectis filiis nostris Rogerio tituli Sanctae Anastasiae presbytero et Pelagio Sanctae Luciae ad septa solis diacono cardinalibus, quos sibi et Ricardo procuratori vestro concessimus auditores, ecclesiam Sancti Angeli de Tancia [(68) 1Kb] cum suis possessionibus et pertinentiis petiisset, asserens eamdem ad se tam in spiritualibus quam temporalibus pertinere, primo possessorium et postea [Col. 0104A] petitorium intentando, allegavit ante omnia jus commune, quia, cum eadem ecclesia sit constructa in Sabinensi dioecesi, ut dicebat, sub ipsius debebat consistere juxta canonicas sanctiones. Verum, cum ex vestra fuisset parte negatum eamdem ecclesiam in praedicta dioecesi constitutam, idem episcopus ad hoc probandum privilegium bonae memoriae Anastasii papae praedecessoris nostri coram ipsis exhibuit, in quo mons Tancia pro Sabinensis episcopatus termino ponitur, et inter alias ecclesias Sabinensis episcopatus eadem ecclesia Sancti Angeli numeratur, ac in praedicto monte dicitur esse constructa, hoc idem per publicum instrumentum quo procurator vester utebatur ostendens, in quo dicitur quod dicta ecclesia sita est in territorio Sabinensi, cum [Col. 0104B] Sabinensis dioecesis longe amplius quam Sabinense territorium extendatur. In temporalibus quoque ad se dictam ecclesiam pertinere idem episcopus nitebatur ostendere per publicum instrumentum, in quo continetur expresse Joannem episcopum Sabinensem [(69) 1Kb] Hugoni Farfensi abbati et duobus personis post ipsum Gualdum Pontianellum, in quo est dicta ecclesia, cum suis pertinentiis locavisse pro annua quatuor solidorum Papiensium pensione in Assumptione beatae Virginis persolvenda. Sed pars vestra proposuit instrumento praedicto nullam fidem penitus adhibendam propter superlinearem scripturam et rasuram in loco suspecto factam, ubi videlicet adnotatio temporis recensetur. Fuit insuper ex episcopi parte propositum quod cum [(70) 1Kb] ecclesiae Sancti [Col. 0104C] Angeli nomine multo tempore fuerit certa pensio ecclesiae Sabinensi soluta, manifeste liquebat ad eamdem ecclesiam, a qua locatio facta fuerat, supradictam ecclesiam jure proprietario pertinere. Praeterea, cum bonae memoriae Lucius papa praedecessor noster injunxerit Sabinensibus ut ad recuperationem Tanciae, quam eo tempore tenebatis, intenderent, et per eosdem Petro de Bono tunc Sabinensis episcopatus procuratori tam Tancia quam ecclesia Sancti Angeli fuerit restituta, et vos eamdem ecclesiam postea duxeritis occupandam, ejusdem erat episcopo restitutio facienda, sicut idem episcopus ea omnia per idoneos testes asserebat esse probata. Ad haec autem procurator respondebat [Col. 0104D] praedictus quod, etsi quidam testes se vidisse deponant ecclesiam Sancti Angeli pensionem quatuor solidorum Sabinensi episcopo persolvisse, nullum tamen ex hoc vestro monasterio poterat praejudicium generari, cum non appareat pensionem ipsam ex parte monasterii fuisse solutam. Quanquam etiam testes asserant se vidisse multoties praetaxatam pensionem exsolvi, non tamen ostenditur tanto tempore praestita quod usque ad praescriptionem legitimam porrigatur. Item, sicut ad rei propriae probationem locatio facta non sufficit, ita nec solutio nec perceptio pensionis. Licet [Col. 0105A] etiam idem Lucius praedecessor noster suprascriptum mandatum Sabinensibus dederit circumventus, credens, prout ei suggestum fuerat, ad Sabinensem episcopatum praedictum locum et ecclesiam pertinere, ac Farfenses monachi propulsando injuriam ab eisdem Sabinensibus irrogatam retinere curaverint ecclesiam memoratam, propter hoc non erat episcopo restitutio facienda; maxime cum e vicino contrariam esset sententiam super petitorio excepturus, et qui petit quod redditurus est, dolum facere dignoscatur, sicut in civilibus legibus continetur. Medietatem quoque oblationum specialium quorumdam dierum idem episcopus in eadem sibi ecclesia vendicabat, quam eidem de plano procurator vestri monasterii recognovit. His igitur et aliis intellectis [Col. 0105B] quae coram cardinalibus supradictis pars utraque proponere procuravit, quia nobis constitit supradictam ecclesiam Sancti Angeli constitutam esse in dioecesi Sabinensi, de consilio fratrum nostrorum episcopale jus in omnibus spiritualibus eidem episcopo adjudicavimus in eadem, illis duntaxat exceptis quae per authentica scripta ei dignoscuntur esse subtracta, hoc ad cautelam expresso, ut medietatem oblationum praedictorum dierum, quae, sicut dictum est, ipsi procurator recognovit jamdictus, in eadem ecclesia percipit [percipiat] annuatim. Quia vero instrumentum praedictum, per quod episcopus supradictam ecclesiam intendebat sibi quoad temporalia [(71) 1Kb] vendicare, ad faciendam super hoc fidem [Col. 0105C] invalidum esse cognovimus, utpote propter praedicta de jure suspectum, vos ab impetitione ipsius quoad temporalia ejusdem ecclesiae sententialiter duximus absolvendos, eidem super hoc silentium imponentes. Nulli ergo, etc. hanc paginam nostrae diffinitionis, etc. usque incursurum.

Datum Viterbii XI Non. Augusti, anno duodecimo.



XCIV. PADUANO ET CENETENSI EPISCOPIS, ET ABBATI SANCTI MARTINI DE COLLE CENETENSIS DIOECESIS. Scribitur pro archiepiscopo Duraciensi. (Viterbii, XV Kal. Septembris.)

Ex litteris venerabilis fratris nostri Duraciensis archiepiscopi nostris est auribus intimatum quod cum Ecclesiae Duraciensis canonici eumdem in [Col. 0105D] archiepiscopum elegissent, et venerabilis frater noster Constantinopolitanus patriarcha electionem confirmasset ipsius et in episcopum consecrasset, eumque direxisset ad regimen ecclesiae memoratae, . . rector Venetorum, qui domos, possessiones, thesaurum et alia bona dictae Ecclesiae occuparat, non permisit eumdem Duraciensem ingredi civitatem nec in ejusdem territorio commorari, et cum quadam vice tanquam extraneus eamdem civitatem intrasset, ipsum per suos satellites recedere coegit ab illa: propter quod accedens Venetias, a nobili viro duce Venetorum et consiliariis ejus humiliter petiit ut archiepiscopatum praedictum ipsum permitterent [Col. 0106A] libere possidere, sed iidem non solum preces non admiserunt ipsius, verum etiam noluerunt aliquatenus sustinere quod ipsum quisquam archiepiscopum nominaret, asserentes neminem in suo districtu nisi Venetum debere vel posse perfrui ecclesiastica dignitate, nisi forsan de ipsorum consensu exstiterit ordinatus. Cum igitur haec, si vera sunt, in praejudicium sint libertatis ecclesiasticae attentata, discretioni vestrae per apostolica scripta mandamus quatenus praedictos ducem et populum Venetorum ut ipsum in archiepiscopatu praedicto, prout ad ejus officium pertinet, permittant libere ministrare, praecipientes rectori et Venetis apud Duracium commorantibus ut restitutis bonis Duraciensis Ecclesiae universis, eidem super archiepiscopatu praefato et [Col. 0106B] pertinentiis ejus nullam inferant molestiam vel gravamen, moneatis prudenter et efficaciter inducatis, ipsos ad hoc, nisi aliquid rationabile quare id fieri non debeat objectum fuerit et ostensum, per censuram ecclesiasticam sublato cujuslibet contradictionis et appellationis obstaculo compellentes. Quod si non omnes, etc. duo vestrum, etc.

Datum Viterbii, XV Kal. Septembris, pontificatus nostri anno duodecimo.



XCV. ALBANIENSI EPISCOPO. De eadem re. (Viterbii, XV Kal. Septembris.)

Ex litteris venerabilis fratris nostri Duraciensis [Col. 0106C] archiepiscopi nostris est auribus intimatum quod cum Ecclesiae Duraciensis canonici eumdem in archiepiscopum elegissent, et venerabilis frater noster Constantinopolitanus patriarcha electionem, etc. ut in alia usque rector Venetorum apud Duracium commorantium, etc. ut in alia usque recedere coegit ab illa. Cum igitur haec, si vera sunt, in praejudicium sint libertatis ecclesiasticae attentata, fraternitati tuae per apostolica scripta mandamus quatenus memoratum rectorem et Venetos apud Duracium commorantes, ut restitutis bonis Duraciensis Ecclesiae universis, eidem super archiepiscopatu praefato et pertinentiis ejus nullam inferant molestiam vel gravamen, prudenter moneas et inducas, ipsos ab hoc, etc. ut in alia usque compellens.

[Col. 0106D] Datum Viterbii, XV Kal. Septembris, anno duo decimo.



XCVI. NOBILI VIRO MICHALICIO CUMINIANO ROMANIAE. Super eadem materia. (Viterbii, XVI Kal. Septembris.)

Si te servum recognoscis illius qui servos suos adoptat in filios et coronat in reges, ipsius sponsam, quae a dextris ejus in vestitu deaurato consistit, non solum te convenit non offendere, verum etiam honoribus praevenire. Inde est quod nobilitatem tuam rogamus attentius et monemus, per apostolica tibi scripta mandantes quatenus venerabilem fratrem [Col. 0107A] nostrum Duraciensem archiepiscopum possessiones quas ejus Ecclesia in terra tua obtinere dignoscitur permittas pacifice possidere, fructus quos ex illis a morte praedecessoris ipsius diceris percepisse sibi restituens universos, ejus intuitu qui bonum irremuneratum aliquod non relinquit et malum non praeterit impunitum.

Datum Viterbii, XVI Kal. Septembris, pontificatus nostri anno duodecimo.



XCVII. ABBATI SANCTI PETRI DE LINGRARIGA, ET ARCHIDIACONO DURACIENSI. De eadem re. (Viterbii, XVII Kal. Septembris.)

Querelam venerabilis fratris nostri Duraciensis [Col. 0107B] archiepiscopi recepimus continentem quod nobilis vir Dametrius judex Albanorum quasdam possessiones Ecclesiae suae ac alia bona contra justitiam detinet occupata. Unde ipsi nostris dedimus litteris in mandatis ut possessiones ipsas et alia cum fructibus perceptis ex eis archiepiscopo memorato restituat, ut tenetur. Quocirca discretioni vestrae per apostolica scripta mandamus quatenus si dictus Dametrius quod mandavimus neglexerit adimplere, vos eum ad restitutionem ipsorum per censuram apostolicam appellatione remota, justitia mediante, cogatis.

Datum Viterbii, XVII Kal. Septembris, anno duodecimo.

Scriptum est eidem nobili super hoc.

[Col. 0107C] Datum, ut in alia.



XCVIII. MARTINO ABBATI ET FRATRIBUS MONASTERII SANCTAE MARIAE DE SERENA. De revocatione alienationum. (Laterani, IV Idus Martii.)

In nostra praesentia constitutis tibi, fili abbas, et dilecto filio F. venerabilis fratris nostri episcopi Lucani procuratori de rato litteras exhibenti audientia benigna concessa, tu alienationem integrae medietatis Podii castelli, curtis de Monte castello, cum omnibus casis, casalinis, terris et rebus ad praedictum castellum et ejus curtem pertinentibus, et cum omnibus casis, casalinis, terris et rebus [Col. 0107D] quas dictum monasterium ullo modo habet vel requirere potest a Cecina usque ad Arnum et usque ad Elsam: scilicet in curte de colle Carelli, et in loco et curte de Taverle, ac in curtibus de Padule, de Capanule, de Sancto Petro de Camuliano, de Ceule, de Perignano, de Lucagnano, de Lavaiano, de Miliano, de Aqui, de Morrono, de Scupeturo et de Cumulo, a Guidone praedecessore tuo Lucano episcopo dudum factam petiisti humiliter revocari; allegans venditionem ipsam in enormem monasterii laesionem, cum ultra quintuplum fuerit tunc deceptum, et contra formam canonicam, utpote cui nec superioris auctoritas, id est Romani pontificis, cui nullo medio suberat, nec consensus seu subscriptio monachorum accessisse dignoscitur, attentatam. Ad [Col. 0108A] quod procurator episcopi sic respondit, quod dicta venditio non in monasterii detrimentum sed utilitatem potius facta fuit, cum de centum libris denariorum veterum solutorum pro ipsa, qui longe chariores erant usualibus denariis qui nunc currunt, utiliores possessiones ad opus monasterii emptae fuerint, et residivi in ejusdem loci utilitatem conversi. Praeterea de consilio fratrum et fidelium monasterii dictus praedecessor tuus ad hujusmodi alienationem processit, sicut evidenter arguitur ex instrumenti tenore super ipsa confecto. Sed hoc ultimum tu prorsus inficians, ad id quod praemissum est respondebas quod licet abbas in instrumento profiteatur venditionem hujusmodi se fecisse de fratrum suorum et fidelium voluntate, de illorum tamen [Col. 0108B] assensu non constat, quem intercessisse tabellio non testatur. Adjecit insuper procurator quod cum Ricoverus olim abbas ejusdem loci movisset super hoc Lucano episcopo quaestionem, et bonae memoriae C. papa praedecessor noster Wlterrano episcopo et priori Sancti Fridiani Lucanensis et magistro J. Pisano canonico, quibus causam ipsam commiserat, injunxisset ut ante omnia laborarent ad compositionem amicabilem faciendam, per quosdam prudentes viros fuit compositum inter eos, ita quod dictus abbas trecentis et duabus libris ab episcopo de novo receptis, de consilio et assensu G. presbyteri ecclesiae Sancti Blasii de Bibon, ut dicebatur, ad monasterium pertinentis, et Rusticellis Castaldionis, Hugolini Guidonis, et quorumdam aliorum [Col. 0108C] fidelium ejusdem monasterii, ut dicebant, finem, refutationem, transactionem et pactum de non petendo fecit de omnibus supradictis. Processu quoque temporis inter Lucanum episcopum et monasterium tuum super praemissis quaestione suborta, coram abbate Sanctae Mariae de Masio et Mercato judice arbitris electis a partibus Aimericus abbas praedicti loci, sexaginta octo libris ab episcopo Lucano receptis, cum consilio et assensu H. monachi, A. conservi, et laicorum quorumque fidelium monasterii, ut dicebant, eo modo quo Ricoverus abbas fecerat omnia refutavit. Unde cum compositionem praedictam idem praedecessor noster postmodum confirmarit, suam ad id intelligitur praestitisse [Col. 0108D] auctoritatem; praesertim cum usque adeo conventionem illam duxerit approbandam ut confirmationis suae litteris tenorem ejus de verbo ad verbum fecerit adnotari.

Praeterea coram magistris B. et C. Pisanis canonicis judicibus delegatis a nobis ad observationem compositionis ipsius poena interposita te astrinxisse dicebat. Unde firmiter asserebat te contra venditionem et compositiones praedictas nullatenus audiendum, sed potius condemnandum ad poenam tam in alienationis contractu quam in compositionibus comprehensam. Verum ex parte tua fuit ad praemissa responsum quod per compositiones hujusmodi laedi monasterium non debebat, tum quia ipsis quae speciem alienationis praetendunt nec superioris [Col. 0109A] auctoritas nec capituli consensus accessit, tum etiam etsi praedicti abbates pecuniam componendo receperint, nihilominus tamen monasterium tam in prima compositione quam etiam in secunda ultra quadruplum laedebatur: quod facile probari posse dicebas. Sed nec obstare poterat confirmatio praelibata, utpote per nimiam ejusdem praedecessoris nostri occupationem obtenta: qui licet tenorem compositionis jusserit adnotari, cum tamen deprehendere nequiverit ex eodem quam graviter monasterium laedebatur, absque alterutrius partis injuria vel jactura confirmationem illam intelligitur concessisse. Sic etenim in jure civili reperitur expressum, quod si quis a principe simpliciter impetraverit ut in publico loco aedificet, non est intelligendum [Col. 0109B] ut cum incommodo alicujus id fiat, nisi forsan et hoc fuerit impetratum. Et ideo cum rescriptum contra jus elicitum, nisi tale sit quod petenti prosit nec laedat alium, ab omnibus debeat refutari, ex confirmatione hujusmodi dictus episcopus commodum consequi non debebat.

Praeterea irrefragabili argumento videbaris ostendere quod intentionis praedecessoris nostri non exstitit compositionem praedictam in dispendium monasterii confirmare. Cum enim post modicum temporis dictus praedecessor tuus, qui praedicta distraxerat, super diversis fuisset excessibus incusatus, et Suanensis episcopus de mandato ejusdem praedecessoris nostri inquisisset super [Col. 0109C] illis plenius veritatem, ac pro eo praecipue quod confessus est coram eo se medietatem Montis Castelli et trium villarum pro trecentis duodecim libris et una cultra Lucano episcopo vendidisse, ipsum ab administratione removerit, abbatiae dictus praedecessor noster quod a Suanensi episcopo factum fuerat approbando mandavit ut quamvis venditionem factam Lucano episcopo confirmasset, nihilominus tamen idem episcopus super possessionibus ab abbate praedicto emptis taliter cum substituto componeret ne ad eum propter id querimonia perferretur. Fuit insuper ex tua parte propositum quod monasterio nocere non poterat quod tu nuper compositionem ipsam promisisti coram supradictis delegatis a nobis judicibus observare, cum hoc nimis [Col. 0109D] incaute in monasterii laesionem absque nostra et tui capituli conniventia promisisses. Sed ad hoc pars altera respondebat quod etsi a principio consensum capituli non habuerit, postea tamen litteras super hoc obtinuit ab eodem, licet non fuerint judicibus praesentatae. Verum tu hoc prorsus inficians allegasti quod cum nobis de promissione hujusmodi postea constitisset, nos nolentes quod incuria vel delictum personae in damnum Ecclesiae redundaret, dictis dedimus judicibus in praeceptis ut juxta mandati nostri tenorem in negotio procedere non tardarent. Sed nec quadragenaria praescriptio, de qua, licet perfunctorie, mentio facta fuerat, locum sibi poterat contra monasterium vendicare; quia licet quinquaginta et unus anni a [Col. 0110A] tempore venditionis elapsi sint, quia tamen cum quarto anno pontificatus ejusdem C. praedecessoris nostri coram judicibus a sede apostolica delegatis super praedictis possessionibus lis fuerit contestata, tam quatuordecim anni a tempore motae litis elapsi quam etiam tempus vitae illicite alienantis debent juxta sanctiones canonicas de computatione subduci, residuum temporis ad quadraginta annorum limitem non accedit. His igitur et aliis intellectis quae tam tu quam pars altera proponere curavistis, de fratrum nostrorum consilio tam alienationem quam compositiones etiam supradictas duximus revocandas, procuratorem praedictum super iis sententialiter condemnantes, ita videlicet ut tam ad recuperationem supradictae pecuniae quam etiam [Col. 0110B] expensarum quae pro melioratione rerum monasterii forsitan factae sunt idem episcopus, cum voluerit, suam justitiam prosequatur. Nulli ergo omnino hominum liceat hanc paginam nostrae diffinitionis infringere vel ei, etc. usque incursurum.

Datum Laterani, IV Idus Martii, pontificatus nostri anno duodecimo.



XCIX EPISCOPO ET F. ET V. ARCHIDIACONIS SALAMANTINIS. Confirmatur sententia lata pro monasterio Colimbriensi. (Viterbii, III Non. Augusti.)

Inter dilectos filios, priorem et conventum monasterii [Col. 0110C] Sanctae Crucis Colimbriensis ex parte una et M. et I. presbyteros, G. I. P. et M. diaconos et P. I. et M. ac quosdam alios clericos capellae monasterii memorati ex altera, quos ad praesentationem eorumdem prioris et fratrum ad titulum ipsius monasterii dicebatur venerabilis frater noster Colimbriensis episcopus ordinasse, super ordinatione ipsorum et restitutionis sententia a dilecto filio magistro P. priore Sanctae Mariae Montis majoris et conjudicibus suis auctoritate nostra lata pro eis exorta materia quaestionis, post altercationes multiplices et varias allegationes propositas coram venerabili fratre nostro episcopo et dilectis filiis decano et cantore Zamorensibus, quibus ultimo commisimus causam ipsam, quasdam ejusdem Colimbriensis [Col. 0110D] episcopi litteras exhibuerunt duo ex clericis memoratis, videlicet P. Bartholomaei et J. Nunonis, in quibus continebatur expresse quod P. Colimbriensis episcopus ad titulum monasterii Sanctae Crucis et praesentationem prioris et conventus ejusdem promoverat quosdam clericos, unum in Presbyterum, et alios in diaconos et subdiaconos et Ostiarios, quorum nomina in suis litteris exprimebat, inter quae videbantur praescriptorum clericorum nomina contineri, quibus in ejus praesentia competens fuerat beneficium repromissum. Cumque fuisset a priore et fratribus allegatum easdem litteras nunquam de conscientia episcopi emanasse, ac super hoc fuisset aliquandiu litigatum, in hoc demum partes pariter convenerunt, abrenuntiatis omnibus [Col. 0111A] quae gesta erant in causa ut si Colimbriensis episcopus tenorem recognosceret litterarum, ipsi judices juxta suum arbitrium facerent clericis ipsis, pro quibus praedicta sententia lata fuerat, in monasterio provideri; si vero non recognosceret tenorem earum, ex toto absolverent priorem et conventum ab impetitionibus clericorum. Cum autem judices certiorari per dictum episcopum petiissent, licet episcopus nimis obscure primitus rescripsisset, postmodum tamen minus intricate respondit hoc modo: Recordamur quosdam clericos ecclesiae Sanctae Crucis ad titulum monasterii et praesentationem duorum vel trium canonicorum ejusdem loci promovisse ad ordines ac eisdem super ordinatione sua nostras litteras concessisse; sed qui fuerint, [Col. 0111B] et an litterarum tenor de nostra conscientia emanaverit, non recolimus.

Super hujusmodi vero responsione conscribi fecit idem episcopus tria paria litterarum; quarum unum saepedictorum clericorum parti et aliud prioris et fratrum nuntio assignavit, apud se ad cautelam tertio reservato. Verum cum utraque pars traditas sibi ab episcopo litteras judicibus praesentasset, pars prioris et fratrum asseruit litteras Colimbriensis episcopi clericis traditas per eosdem fuisse falsatas, cum in eo loco in quo scriptum fuerat, utrum litterarum tenor de nostra conscientia emanaverit, non recolimus, loco negativae particulae videlicet etiam, litteris quibus utebantur clerici [Col. 0111C] poneretur. Porro cum tam super hoc articulo quam etiam super alio, an videlicet ex iis quae rescripsit episcopus recognovisset continentiam litterarum, fuisset utrinque diutius allegatum, judices de consilio peritorum sententiando dixerunt episcopum saepedictum litterarum recognovisse tenorem, priori et fratribus injungentes ut praedictis duobus clericis providerint juxta formam in authentico eorumdem expressam, pro caeteris sententiam confirmationis quam tulerant super praedicta restitutionis sententia, sed ad tempus se suspendisse fatebantur eamdem, in statum pristinum reducendo, et praecipiendo eam firmiter observari. Quorum sententiam magister J. monasterii procurator nuper apud sedem apostolicam constitutus coram dilecto filio nostro [Col. 0111D] Pelagio Sanctae Luciae ad septa solis diacono cardinali, quem ipsi et praedicto Joanni Nunonis procuratori clericorum ipsorum auditorem concessimus, petiit revocari, allegans eos contra conventionis seu compromissi tenorem sententiam protulisse; quia cum Colimbriensis episcopus scripserit se non recolere an litterarum tenor de sua conscientia emanasset, ergo an is tenor litterarum fuerit dubitavit: ergo tenorem ipsum minime recognovit; et ideo mandare judices nequiverunt supradictis clericis provideri, utpote conditione in compromisso apposita non exstante. Proposuit insuper manifeste constare litteras quas judicibus clerici supradicti obtulerant fuisse falsatas, cum litterarum tenor quas nobis nuper Colimbriensis [Col. 0112A] episcopus super eodem facto transmisit litteris quibus pars monasterii usa fuerat, sicut idem episcopus asserit, omnino concordet, a quibus clericorum litteras non est dubium discordasse.

Caeterum procurator clericorum easdem litteras fuisse falsatas prorsus inficians, proponebat alterius tenoris fuisse litteras quibus monasterium usum fuerat quam sint illae quas ad nos Episcopus destinavit, adjiciens quod etsi ejusdem tenoris forsitan exstitissent, contra sententiam tamen auctoritate apostolica promulgatam in praejudicium clericorum credendum non erat, episcopo in hac parte, cum non juratus extra judicium testimonium dederit, et sit in assertione propria singularis, et ideo sibi soli credendum non erat, quantacunque fulgeat dignitate. [Col. 0112B] Allegavit praeterea compromissi verba non captiose, sed sane potius esse intelligenda, ut scilicet verba negative concepta in affirmationem resolvantur hoc modo: Si episcopus tenorem recognosceret litterarum, secundum arbitrium judicum provideretur clericis memoratis; si vero non recognosceret, id est, si recognosceret, non fuisse illam continentiam litterarum, prior et fratres ab impetitione absolverentur ipsorum. Et haec interpretatio videbatur merito admittenda, tum quia negantis factum per rerum naturam nulla est probatio juxta legitimas sanctiones, tum quia multi potuissent casus occurrere in quibus episcopus non recognovisset continentiam litterarum, ut, si forsitan interim fuisset mortuus, vel mutus seu mente captus effectus, [Col. 0112C] aut in remotis partibus agens, vel etiam praesens, et requisitus nollet aliquatenus respondere, et sic clerici debita fuissent provisione frustrati, quod intentioni tam partis quam judicum obviasset. Adjecit etiam quod illa verba: Si episcopus tenorem recognosceret litterarum, non ad verborum seriem sed ad factum de quo in litteris agebatur erant potius referenda. Unde cum episcopus dixerit se recolere quosdam clericos capellae Sanctae Crucis ad praesentationem quorumdam fratrum ejusdem loci ad titulum monasterii ordinasse ac dedisse litteras ordinatis, oblatas sibi litteras super quibus erat contentio recognoscens proprio sigillo munitas, licet dixerit se non recolere an litterarum tenor de sua [Col. 0112D] conscientia emanasset, tenorem recognovisse intelligitur litterarum quas veras et authenticas reputabat; sicut si aliquae nobis litterae offerrentur nostra bulla munitae, quae nec rasae, nec cancellatae, nec abolitae viderentur in aliqua sui parte, neque vitium appareret in filo, stylo, charta, vel bulla, nec inhonestum continerent aliquid vel iniquum, etsi non essemus memores sic fuisse in facto processum quemadmodum litterarum series contineret quia omnium habere memoriam divinum est potius quam humanum, procul dubio litteras approbaremus easdem et per consequentiam earumdem intelligeremur continentiam approbare.

His igitur et aliis coram praedicto cardinale propositis plenius intellectis, de fratrum nostrorum [Col. 0113A] consilio sententiam praedictorum judicum Zamorensium approbantes illam auctoritate apostolica confirmamus. Quocirca discretioni vestrae per apostolica scripta praecipiendo mandamus quatenus eamdem sententiam faciatis appellatione remota inviolabiliter observari, contradictores, si quos inveneritis, vel rebelles per censuram ecclesiasticam compescendo. Quod si non omnes, etc., tu, frater episcope, cum eorum altero, etc.

Datum Viterbii III Non. Augusti, anno duodecimo.



C. CANONICIS REGULARIBUS ECCLESIAE BEATI PETRI DE TORGATONA. De canonicis instituendis in ecclesiis parrochialibus. (Viterbii, III Non. Septembris.)
[Col. 0113B]

Cum a sede apostolica postulatur quod aequitati sit consonum et conveniat rationi, ad concedendum debemus prompti et faciles inveniri et justa poscentium vota propensiori cura et sollicitudine promovere, ut tanto in amorem et devotionem sacrosanctae Romanae Ecclesiae ferventius exardescant quanto se cognoverint majorem apud eam affectionem et gratiam invenisse. Eapropter, dilecti in Domino filii, vestris justis postulationibus grato concurrentes assensu, ad exemplar felicis recordationis Alexandri papae praedecessoris nostri auctoritate vobis apostolica indulgemus ut in ecclesiis vestris, cum vacaverint, liberum sit vobis quatuor vel tres ad minus [Col. 0113C] de canonicis vestris instituere, ex quibus unum dioecesano Episcopo praesentetis ut ab eo curam suscipiat animarum, et vobis de temporalibus, illi vero de spiritualibus, debeat respondere. Decernimus ergo ut nulli omnino hominum liceat hanc paginam nostrae concessionis infringere vel ei, etc. usque se noverit incursurum.

Datum Viterbii, III Non. Septembris, pontificatus nostri anno duodecimo.



CI. SOFFRIDO PISTORIENSI, EPISCOPO, EJUSQUE SUCCESSORIBUS CANONICE SUBSTITUENDIS IN PERPETUUM. De confirmatione privilegiorum. (Laterani, XIV Kal. Novembris.)

Quoniam universalis Ecclesiae curam, Deo, prout [Col. 0113D] ipsi placuit, disponente suscepimus, oportet nos fratres nostros episcopos ampliori charitate diligere et Ecclesias eorum gubernationi commissas protectione sedis apostolicae communire, quatenus tam eis quam Ecclesiis quae ipsorum regimini sunt commissae sub apostolica tuitione manentibus et apostolorum principis patrocinium contra pravorum incursus adeptis, et ipsi officii sui prosecutioni valeant propensius imminere, et commissae ipsorum pastioni oves Dominicae vitae pabulum apud eos, cessantibus pravorum molestiis, uberius et quietius possint jugiter invenire. Eapropter, venerabilis in Christo frater Soffride Pistoriensis episcope, et tuae [Col. 0114A] honestatis et antiquae devotionis qua Pistoriensis Ecclesia semper in apostolicae sedis reverentia et veneratione permansit consideratione inducti, ad exemplar felicis recordationis Urbani Paschalis, Innocentii, Anastasii, Alexandri et Urbani tertii praedecessorum nostrorum Romanorum pontificum eamdem Ecclesiam sub beati Petri et nostra protectione suscipimus et praesentis scripti patrocinio communimus, statuentes ut quascunque possessiones, quaecunque bona eadem Ecclesia impraesentiarum juste et canonice possidet, aut in futurum concessione pontificum, largitate regum vel principum, oblatione fidelium, seu aliis justis modis praestante Domino poterit adipisci, firma tibi tuisque successoribus et illibata permaneant. Sancimus [Col. 0114B] etiam ut dioecesis Pistoriensis episcopatus [(72) 1Kb] , sicut ejus termini praedictorum praedecessorum nostrorum privilegiis distincti sunt, sic in jure et conditione Pistoriensis episcopi sine alicujus molestia vel inquietudine perseverent; per quos nimirum terminos subscriptae capellae et ecclesiae constitutae esse noscuntur, capella videlicet de Capraria, capella hospitalis de Rosaria, plebs de Massa, capella de Vincio, capella de Bucuniano, capella de Castellonovo, capella Sancti Martini in Monteculli, capellae sanctae Mariae Magdalenae in Colle, capella de Valazano, capella de Verruca, super quam praefati praedecessoris nostri Urbani post tertiam et quartam discussionem est prolata sententia, capella [Col. 0114C] hospitalis de Fanano, capella Prati episcopi, capella de Rotie, capella de Cerbaria, capella Montisacuti, capella de Insula, capella Sancti Salvatoris sita prope Pratum juxta flumen Bisentium, capella Sancti Martini in Cojano, curtem etiam quae vocatur Pavana infra Pistoriensem comitatum cum castello Sambucae infra curtis confinia constructo, sanctae Pistoriensi Ecclesiae confirmamus, sicut a venerabilis memoriae comitissa Mathilde beati Petri filia post diu examinatam a compluribus judicibus ac jurisperitis actionem per judicium Bernardi S. R. E. presbyteri cardinalis et jam dicti Paschalis papae vicarii in manus dignae recordationis Ildebrandi praedecessoris tui et fratrum ejus restituta esse cognoscitur. Porro decimationes de Monte murlo, de Prato, de [Col. 0114D] Sancto Paulo, de Colonita, de Montemagno, de Casale, de Lamporecho, de Creti, de Spanareclio, quas de laicorum manibus solertia praedicti praedecessoris tui eripuit, nullus unquam ab Ecclesiae jure et clericorum usibus alienare praesumat. Idipsum de caeteris curtibus praediisve praecipimus quae hodie in Ecclesiae Pistoriensis possessione persistunt, videlicet de Lizano, de Mammiano, de Caumana, de Batoni, de Satornana, Brandellio, Piscia, Groppule, Vinaciano, Tobiano, publica silva mortua, Vizule, Plathaneze, Celleri, et de terra sita infra episcopatum Bononiensem, quam tenuerunt homines de Valle Biderla, curte de Spalliolo.

[Col. 0115A] Insuper confirmamus vobis plebem Sancti Hippolyti in Alpe, plebem Sancti Laurentii, plebem in Montemurlo, plebem de Villiano, plebem Sancti Quirici, plebem in Monte Cucuili, plebem in Satornana, plebem de Brandellio, plebem de Caumana, plebem Sancti Marcelli, plebem de Lizano, plebem de Popillio, plebem de Pitellio, plebem de Furfalo, plebem de Celle, plebem de Calloria, plebem de Vinaziano, plebem de Massa, plebem de Creti, plebem de Lamporecelo, plebem de Limite, plebem de Artimino, plebem de Seiano, plebem de Quarrata, plebem de Montemagno, plebem de Tobiano, plebem Sancti Hippolyti, plebem Sancti Pauli, plebem de Aiolo, plebem Sancti Justi, plebem de Colonica, in Prato plebem Sancti Stephani. Ad haec adjicientes [Col. 0115B] sancimus ut occasione privilegii quod Pratenses a Romana Ecclesia se habere congaudent, nulla injuria vel diminutio aut inobendientia matri suae Pistoriensi Ecclesiae seu cuilibet supradictarum plebium, videlicet Sancti Pauli, Sancti Hippolyti, Sancti Petri de Aiolo, Sancti justi, et de Colonica, vel alicui in aliquo inferatur, nec Pratensis Ecclesia vel clerici ipsius loci eodem scripto contra justitiam vel dignitatem aut obedientiam Ecclesiae seu episcopi Pistoriensis utantur, sed quemadmodum praedecessorum nostrorum Urbani, Paschalis, Innocentii et Alexandri atque aliorum, seu etiam bonae memoriae Petri et Ildebrandi Pistoriensium episcoporum tempore exstitit, ita jam dicta Pratensis Ecclesia absque aliqua diminutione potestatis aut dignitatis Pistoriensis [Col. 0115C] Ecclesiae vel episcopi, eis in omnibus et per omnia obediens et subjecta permaneat. Prohibemus insuper ne infra episcopatum tuum ullus ecclesiam vel oratorium sine assensu tuo vel successorum tuorum de novo construere audeat: salvis tamen privilegiis Romanae Ecclesiae. Liceat quoque tibi et successoribus tuis baptismales ecclesias in eadem dioecesi constituere, si necessitas visa fuerit imminere. Decernimus ergo ut nulli omnino hominum liceat praefatam Pistoriensem Ecclesiam temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra et illibata serventur tam tuis quam tuorum fratrum et pauperum usibus profutura, salva [Col. 0115D] sedis apostolicae auctoritate. Si qua igitur in futurum ecclesiastica saecularisve persona hanc nostrae constitutionis paginam sciens contra eam temere venire tentaverit, secundo tertiove commonita nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem eidem loco sua jura servantibus, etc. usque in finem. Amen, amen, amen.

Datum Laterani per manum Joannis Sanctae Mariae in Cosmidin. diaconi cardinalis S. R. E. cancellarii XIV Kal. Novembris, indictione XIII, Incarnationis [Col. 0116A] Dominicae anno 1209, pontificatus vero domini Innocentii papae III anno duodecimo.



CII LUNDENSI ARCHIEPISCOPO. De conversione Fialandae. (Laterani, III Kal. Novembris.)

Ex tuarum perpendimus serie litterarum quod cum quaedam terra quae Finlanda dicitur, operante Patre luminum, a quo omne datum optimum et omne donum perfectum descendit, nuper quorumdam nobilium mediante sollicitudine ad fidem conversa sit Christianam, in qua modo puer Jesus proficit sapientia et aetate, episcopo ejusdem terrae postquam in propagatione catholicae fidei cursum suum ibidem legitime consummavit, ad coelestis remunerationis [Col. 0116B] bravium evocato, nullus est ei hactenus substitutus. Nam cum propter novellam plantationem et ejusdem regionis hominum pertinaciam ac loci etiam intemperiem electus ibidem non ad honorem assumptus sed expositus martyrio reputetur, nullus fere ad illius regimen sedis aspirat nisi qui divini verbi zelo succensus pati exoptat pro Christi nomine cruciatus. Verum cum vir quidam moribus, ut asseris, et aetate maturus et scientia et virtutibus redimitus, qui propter verbum Dei, quod populo illi aliquandiu praedicavit, ab eis plura jam sustinuit piacula passionum, ad illius Ecclesiae regimen sit vocatus, ut sic praesit aspirans ad illud quod magis consequatur martyrium quam honorem, ipsi, ex eo quod non est de legitimo matrimonio natus, sine [Col. 0116C] licentia nostra munus consecrationis impendere noluisti. Cum igitur urgens exposcat necessitas et evidens utilitas id requirat, nobis humiliter supplicasti ut cum eo dispensare misericorditer dignaremur. Nos igitur tuis postulationibus inclinati, per apostolica scripta mandamus quatenus si est ita, cum eo vice nostra dispenses, injungens eidem ut, sicut incoepit, eamdem novellam plantationem informet verbo pariter et exemplo et insistere studeat diligenter ad exstirpandum paganitatis errorem et terminos Christianae fidei dilatandos; quia licet omnes virtutes ad bravium, sola tamen perseverantia coronatur.

Datum Laterani, III Kal. Novemb., pontificatus [Col. 0116D] nostri anno duodecimo.



CIII. ILLUSTRI REGI DACIAE. Suadetur ut pugnet adversus paganos (Laterani, II Kal. Novembris.)

Suggestor scelerum semper antiquus, qui semper quaerens quem devoret, tanquam leo absorbet fluvium nec miratur, habens fiduciam quod Jordanis influat in os ejus, quosdam jumentis insipientibus, quibus vere sunt similes, comparandos adeo excaecavit quod factorem suum, qui pelle ac carnibus illos vestit, nervisque compactis et ossibus vitam et misericordiam eis dedit, penitus ignorantes, reverentiam exhibent creaturae quam deberent impendere Creatori, et damnabiliter idolorum cultibus inhaerentes [Col. 0117A] Christiani nominis professores abhorrent, eosque qui sibi praedicant verbum Dei tanquam maleficos persequuntur. Licet autem adversus hujusmodi barbaras nationes regno tuo conterminas praelium Domini praeliando multos saepe labores sustinueris et expensas, nuper tamen imber divinae gratiae terram cordis tui sanctae praedicationis vomere diligenter excultam adeo fecundavit, quod divinae zelo legis accensus apprehendere arma et scutum iterato proponis, ut juxta parabolam evangelicam debiles et infirmos, caecos et claudos ad nuptias summi Regis intrare compellas, tractisque barbaris nationibus in sagenam fidei orthodoxae, illuc viror junci et calami valeat suboriri ubi habitaverant hactenus struthiones. Nos igitur tuum propositum in [Col. 0117B] Domino commendantes, devotionem regiam monemus attentius et hortamur, et in remissionem tibi peccaminum injungimus quatenus amore illius qui captivitatem nostram sua duxit virtute captivam, ad exstirpandum paganitatis errorem et terminos Christianae fidei dilatandos viriliter te accingas, neque timeas passiones hujus saeculi, quae condignae non sunt ad futuram gloriam quae revelabitur in nobis, sed in forti brachio et extento confundas cum suis idolis spurcitiam paganorum, ac tanquam strenuus miles Christi fortiter et potenter in hujus certaminis agone contendas, gloria sempiterna, quae in cor hominis non ascendit, si legitime certaveris, coronandus.

[Col. 0117C] Datum Laterani, II Kal. Novembr., etc., ut in alia.



CIV. OTTONI ILLUSTRI ROMANORUM IMPERATORI SEMPER AUGUSTO. De eodem argumento. (Laterani, II Kal. Novembris.)

Suggestor scelerum serpens antiquus, etc. ut in alia usque persequuntur. Licet autem charissimus in Christo filius noster Waldemarus, rex Danorum illustris, adversus hujusmodi barbaras nationes regno suo conterminas praelium Domini praeliando multos saepe labores sustinuerit et expensas, nuper tamen imber divinae gratiae terram cordis ejus sanctae praedicationis vomere diligenter excultam adeo [Col. 0117D] fecundavit quod idem zelo divinae legis accensus apprehendere arma et scutum iterato proposuit, etc. ut in alia usque hactenus struthiones. Sed quoniam rege ipso in tam sancta peregrinatione profecto quidam Teutonici regnum ejus crudeliter devastarunt, ex eo forsan sumentes audaciam delinquendi quod rex absens eorum non poterat incursibus obviare, idem nobis devotissimo supplicavit excellentiam tuam nostris litteris admoneri ut ex tua fiat permissione securus quod quandiu fuerit in exsecutione peregrinationis ejusdem, ipsum ab aemulis et persecutoribus regni sui sub imperiali potestate degentibus non oporteat formidare. Cum autem idem rex nostris exhortationibus invitatus magnificentiae tuae semper in necessitatibus tuis astiterit, tuumque [Col. 0118A] procuraverit incrementum modis quibus potuit et honorem, decet imperialem excellentiam, tum ex hoc, tum etiam quia pergit in servitium Jesu Christi, tuum favorem impendere ac ipsius petitioni praestare consensum. Monemus igitur celsitudinem tuam attentius et hortamur quatenus universos tibi subditos ab ejusdem regni molestatione ita cohibeas et refrenes quod pium ipsius regis propositum propter infestationem ipsorum non possit vel non debeat impediri, sed interim regnum ejus taliter assecures quod hujus peregrinationis particeps effici merearis, et tam regem ipsum quam alios qui audierint te ipsi vices debitas impendisse per hoc devotius ad servitium imperatoriae sublimitatis inclines. Quod autem super hoc duxeris faciendum, imperialis [Col. 0118B] nobis celsitudo rescribat.

Datum Laterani, II Kal. Novembris, etc. ut supra.

In eumdem modum scriptum est universis Christi fidelibus in regno Daciae constitutis, usque struthiones. Nos ergo pium ipsius regis propositum in Domino commendantes, universitatem vestram monemus attentius et hortamur, vobis in remissionem peccaminum injungentes quatenus amore illius qui captivitatem nostram, etc. usque dilatandos, cum ipso rege vos viriliter accingatis, neque timeatis passiones hujus saeculi, quae condignae non sunt ad futuram gloriam quae in nobis revelabitur, sed, in forti brachio et extento confundentes cum idolis [Col. 0118C] suis spurcitiam paganorum, regi vestro taliter assistatis quod tanquam strenuus miles Christi fortiter et potenter in hujus certaminis agone contendat, pro tam sanctae peregrinationis labore retributionis aeternae praemium recepturi.

Datum Laterani, II Kal. Novembris, anno duodecimo.



CV. LITTERAE MISSAE DOMINO PAPAE. De negotio terrae sanctae.

Reverentissimo in Christo Patri ac domino INNOCENTIO Dei gratia sanctae sedis apostolicae summo pontifici J. Salembriensis, P. Panedocensis, J. Galiopolensis episcopi, licet indigni, tam promptum quam devotum famulatus obsequium. Sanctitatem [Col. 0118D] vestram scientes nullis in sua velle deesse justitia cunctisque qui vestrae protectionis implorant subsidium pro qualitate suae petitionis libenter velle semper adesse, quanto magis obedientiae filium vestrae propitiationis gratitudine credimus confovendum, tanto minus judicamus alicui fore tutum si vel remissus pro viribus adimplere non curaverit quod pro justitia vestra paternitas ei jusserit faciendum. Proinde cum detractoribus, Pater sanctissime, sit a quolibet qui Deum recte colit et sanctorum Patrum regulas custodire dignoscitur studiosius et vivaciter occurrendum, domino patriarchae Constantinopolitano qualiter quod in vestris super institutione Sanctae Sophiae recepit in mandatis fuerit efficaciter prosecutus, ne miscendo falsa veris pestifera [Col. 0119A] maledicorum pernicies vitam maculet innocentis et justus existimetur injustus, testimonium perhibendum duximus veritatis. Litteras igitur ad eumdem super eausa quae vertebatur inter ipsum et clericos peregrinos qui Constantinopolim convenerant moraturi cum vestra paternitas destinasset, eas, sicut in veritate recognovimus, ea qua debuit devotione suscepit, nosque licet indignos episcopos et alios festinanter ad se, secundum quod earumdem litterarum tenor comprehendebat, convocavit. Verum quia temporis asperitas alios qui de longinquo vocati fuerant ad ejus vocationem venire prohibuit, nobis et aliis quibusdam, quos sibi fideliter consulturos sperabat, in sua praesentia constitutis, litteras quas ex parte vestra susceperat, ut ex omni parte, [Col. 0119B] licet ejus sufficientia super hoc interprete non indigeret, certius per vestrum posset irreprehensibiliter adimplere mandatum, praesentavit et fecit perlegi diligenter, a nobis consilium postulans instantissime super eo quod praeter eos quos dominus Benedictus institutos a se canonicos et a domino Petro cardinale nominatim recipi praeceperat [(73) 1Kb] , contra quos et nullos alios qui Sanctae Sophiae canonicos a praedictis cardinalibus se dicerent institutos, ad vestram per appellationem confugerat audientiam, de quibus tantum vestra praeceptio quae facta fuerat a partibus per ordinem memorando satis aperte, secundum quod arbitramur, faciebat mentionem, nullis aliis etiam ad examen vestrae sanctitatis, qui contra dominum patriarcham super [Col. 0119C] canonicatum Sanctae Sophiae moverent querimoniam per se vel per suos nuntios accedentibus comparebant et alii, qui cum litteras concessionis canonicatus Sanctae Sophiae demonstrarent quas a domino Benedicto tempore sui recessus, sicut creditur, receperant et hactenus occultaverant, vestrum pro se recipiendis, sicut pro aliis qui per se vel per nuntios suos vestro conspectui praesentarunt, ad dominum patriarcham firmiter astruebant emanasse rescriptum, cujus tenore dicebant se velle canonicatum repetere nominatum. Quocirca licet in jam dicto rescripto nullius dubitationis scrupulus esse videretur, ejus tamen tenore vigilantius examinato, prout ingenii nostri capacitas potuit comprehendere, [Col. 0119D] nos praedictas rationes considerantes, et quia generalis est et juri conveniens haec apostolicae sedis consuetudo quod de iis tantum quae sunt in quaestionem deducta diffiniat ordine judiciario, domino patriarchae consilium quod nobis rectius videbatur dedimus hujusmodi, vestrae non fuisse scilicet intentionis quod alios dominus patriarcha per litteras vestrae sanctitatis recipere teneretur quam quos dominus Benedictus a se canonicos institutos et a domino Petro cardinalibus nominatim praeceperat recipiendos: qui postquam nostro fuit et aliorum prudentum virorum consilio confirmatus, prosequendi mandatum vestrum festinanter sibi praeparans [Col. 0120A] opportunitatem, cunctum clerum civitatis convocavit, coramque nobis et illis praesentibus vestrae dispositionis litteras, quas prima die Jovis intrante mense Novembris se recepisse dicebat, clericis peregrinis haec etiam confitentibus in omnium audientiam decimo octavo Kalend. Januarii fecit a quodam suo capellano publice recitari: quae plures continentes excessus quibus ab adversariis suis coram vestra paternitate dictus erat fuisse transgressus, ipsum jurasse Venetis memorabant quod in ecclesia Sanctae Sophiae nullus nisi foret Venetus vel Venetiis per decennium commoratus institueretur canonicus [(74) 1Kb] , et canonicos omnes quos in eadem reciperet ecclesia ad consimile faciendum cogeret juramentum, firmiter etiam promittens eisdem quod [Col. 0120B] per totam Romaniam pro posse suo nemo nisi Venetus episcopus crearetur vel archiepiscopus. Dicebatur etiam quod non solum cardinalium, verum etiam jussioni vestrae steterat inobediens, imo, quod deterius est, ut non posset obedire de caetero praestiterat sacramentum. Suam quoque centum millibus marcarum argenti et eo amplius exspolians ecclesiam, non solum dilapidasse, sed et alias, peregrinorum videlicet ecclesias, bonis suis exspoliasse ferebatur. Super quibus omnibus qualiter ab ipso foret procedendum vestrae moderationis provisio cum statuisset, in eisdem litteris eidem super sacramento praememorato specialiter duxistis districtius praecipiendum quatenus si spontaneus hujusmodi juramentum se fecisse recognosceret, ipsum [Col. 0120C] deberet publice cunctis praesentibus abjurare, et quod illud de caetero non servaret, similiter juramento firmaret. Ad quae dominus patriarcha sub hac verborum serie, secundum quod tam fideliter quam memoriter potuimus recolligere, vel sub aliis verbis eamdem sententiam continentibus respondit, dicens: »Fratres, tanquam filius obedientiae, utpote qui praeceptis sedis apostolicae dominoque meo papae Innocentio cupio semper esse fidelis et devotus existere et ab ejus obedientia pro nulla causa quandoque divertere, coram Deo et vobis vere protestor quod hujusmodi sacramentum quod dominus papa narrando vobis audientibus me fecisse commemorat, in suis litteris non debeo nec possum spontaneus [Col. 0120D] salva conscientia per singulas sui partes recognoscere me fecisse, cum plura contineat quae tanto magis distant a veritate quanto magis ab adversariis meis ipsa non dubito domino papae mendaciter fuisse suggesta. Nihil enim de promovendis vel non promovendis episcopis nisi Veneti forent a me fuit per Venetos vel alios aliquando requisitum, nec aliquam feci super hoc eis aliquando sponsionem, nec ullum Venetis praestiti sacramentum per quod aliquo tempore domino papae reverentiam non exhiberem vel exhibere non possem tam debitam quam devotam, vel quod in aliquo suorum mandatorum mihi licentiam demere videretur ei semper et ubique [Col. 0121A] perfectius famulandi. Nihilominus tamen ea quae de his quae per adversarios meos contra me fuerunt proposita, ne super haec aliqua dubietas in cordibus vestris, quae me vobis suspectum reddere possit, ulterius remaneat, cum omnimodae simplicitatis puritate vobis per ordinem declarabo. Me igitur Roma redeunte, priusquam Venetias pervenissem, jam deductis iis ad notitiam Venetorum quae super ecclesia Sanctae Sophiae communiter et indifferenter omnibus participanda dominus papa mihi praeceperat, ducis filius cum suis consiliariis et popularium numerositas adversum me, quam cito Venetiis applicui, tumultuosius exclamando surrexerunt, mihi quidquid factum fuerat imputantes. Dolentes etenim multum timere videbantur ne si de natione [Col. 0121B] qualibet in ecclesia jam dicta canonici fierent indifferenter, eadem quae mediante pactione quam dominus imperator et ipsi tempore divisionis imperii concorditer celebrarunt cesserat in partem suam, tandem multiplicato numero peregrinorum, processu temporis ad alios deveniret. Quocirca remedia laborantes studiosius invenire quibus evacuare vel impedire possent quod dominus papa recte faciendum statuerat, quoddam postularunt a me sibi fieri sacramentum: quod quia saepius et instantissime requisitus eis facere non consensi, mihi passagium denegabant et civitatis egressum. Creditores quoque mei, quibus sacramento tenebat Venetiis pecuniam reddere mutuatam, cum tanta duritia requirebant eamdem ut inducias ad solutionem pecuniae [Col. 0121C] vel modicas indulgere mihi nullatenus consentirent; praecipue cum recessum meum, quem Veneti praepedierant, timerent plurimum retardari; et ita creditorum me coarctabat importunitas ut non soluta pecunia, quam solius adjutus patrimonii facultate restituere non poteram, nec aliquis qui me vellet ab eorum manibus absolvere creditor comparebat, mihi, etiamsi copia recedendi cum passagio concederetur, sine perjurio recedere non liceret. Ex ana parte praeterea vehementissime perurgebar, pro eo quod si quamlibet moram me Venetiis ulterius detinere contingeret, imminere mihi pariter et Ecclesiae praevidebam periculum. Nam Veneti properanter Constantinopolim proficisci [Col. 0121D] jam parati, de basilica Sanctae Sophiae thesauri residuum quod ibi remanserat, de quo mihi debebat et servitoribus Ecclesiae in posterum provideri, violenter recipere proposuerant, et hoc se facturos manifestius minabantur. Quod jam dicti creditores evenire posse pertimescentes, praedictum debitum, cum sublato per Venetos memorato thesauro non sperarent aliunde fore solvendum, fortius et instantius repetebant. Inter haec igitur mihi diutius fluctuanti de consilio prudentum virorum, quorum satis erat celebris auctoritas, occurrit nihil aliud consultius faciendum quam Venetis facere sacramentum, per quod eis quoquo modo satisfieri [Col. 0122A] videretur, et meus Constantinopolim acceleratus accessus efficeret ut quod ipsi se facturos in absentia mea nequiter cogitaverant et etiam praedicebant, me praesente cohibiti facere non attentarent. Quod in veritate, praesentiam meam postmodum reverentes, cum effectu facere nullatenus praesumpserunt; per quod etiam sacramentum sedis apostolicae vigor in aliquo perdere minime videretur auctoritatem. Juravi siquidem quod nullus in ecclesia Sanctae Sophiae per me reciperetur canonicus nisi foret Venetus natione vel in ecclesiis Venetorum decennium commoratus, et quod neminem canonicarem qui simile non faceret sacramentum [(75) 1Kb] ; non ita tamen praecise sicut a principio Veneti postulabant, sed cum tali adjectione, salva scilicet obedientia sedis [Col. 0122B] apostolicae et juramento quod exhibui domino papae Innocentio; salvoque speciali mandato quod ipse vel ejus successores mihi super hoc aliquando demandarent; et operam me daturum bona fide promisi quod per totam Romaniam nullus promoveretur in archiepiscopum nisi foret Venetus. Haec igitur et nulla alia quae spectant ad praesens negotium, me fecisse salva conscientia spontaneus recognosco: quae, sicut Dominus papa mihi mandavit, abjurare vobis praesentibus non recuso.«

Quibus dictis, manibusque libro superpositis, praedictum sacramentum, et quod in posterum illud non servaret libenter juramento firmavit, canonicos etiam cogens abjurare quod in sua receptione se [Col. 0122C] juraverant servaturos. Quo facto, clericos omnes super quibus eum vestrum constabat recepisse mandatum, recepit in canonicos, praeter illos quos interim gradus sublimior ad episcopalem vocaverat dignitatem, taliter quod illos quos habere potuit praesentes, omnes in osculo pacis recepit, locumque singulis assignans in choro, constanter eisdem contra quoslibet qui mandato vestro contradicentes eis nocere molirentur usque ad mortem suam pro viribus se daturum protectionem promisit. Absentes vero, quos animo jam receperat, se promisit quando Constantinopolim redierint, corporaliter admissurum, dicens etiam quod a principio, si voluissent ejus consiliis acquievisse, longo jam retro tempore peractum fuisset quod videbatur tunc ultimo consummatum. [Col. 0122D] Consequenter, ut per experientiam super Ecclesiae communitate manifeste monstraret semper observare se velle quod, mediante sacramento, de vestra jussione promiserat, quemdam clericum natione Placentinum, qui dicitur magister Blasius, cunctis praesentibus instituit ibidem canonicum. Ad ea vero quae contra ipsum super ecclesiarum quarumdam exspoliatione dicebantur sic respondit, suum dirigens ad omnes sermonem: »Vobis universis et singulis ex parte Dei omnipotentis et sub obtentu fidelitatis et obedientiae quam jam mihi fecistis, districte praecipio quatenus super exspoliatione ecclesiarum, de qua nuntii peregrinorum [Col. 0123A] apud dominum papam me diffamarunt, veritatem non taceatis, sed si quis vestrum scit quod res ecclesiae suae vel alterius furtive vel alias injuste vel quoquo modo receperim, palam dicat coram omnibus, in instanti duplicia recepturus.« Nemine vero profitente quod de suis vel ecclesiarum quidquam recepisset, adjunxit, dicens: Summam thesauri quem de basilica Sanctae Sophiae dicor usque ad centum millia marcarum sustulisse, decem et octo millia marcarum cunctis qui tunc erant canonicis praesentibus et scientibus vix fuisse protestor.

Super eo autem quod ab imperatore sexcenta hyperpera dicebatur injuste recepisse, quorum restitutionem, sicut in vestris litteris continebatur, clerici [Col. 0123B] requirebant instanter, respondit, nullius reprehensionis notae de hoc tali ratione se demonstrans obnoxium, et ab eorum petitione sese penitus absolvendum [(76) 1Kb] . Dicebat enim quod illa trecenta hyperpera quae ratione quartae spectabant ad ipsum, cum nondum tamen per vos quota sit ejus pars futura fuerit terminatum, recepit ideo, nec in procurationem domini cardinalis ejusdem, sicut clerici postulabant, erogaverit, quia computatis iis quae non adjutus communitate de suis bonis in procuratione dicti cardinalis expendit, et collatis cum iis quae dominus imperator, qui communitati clericorum tenebatur in ejusdem sustentationem, de bonis eorumdem distraxit, non eis ipse debitor appareret, sed ipsos ei multa restituere potius oporteret: de quo [Col. 0123C] ne liceret eis aliquatenus dubitare, paratus erat per illos quorum ministerio dominus cardinalis ex parte sua fuerat procuratus, eos manifestius certificare. Alia vero trecenta hyperpera, quae non sibi sed clericis a debitoribus communitatis cum instantia magna receperat, cuidam clerico nomine Theodorico, qui tunc temporis clericorum fuerat procurator, se fatebatur assignasse: qui praesens ibi confessus fuit eamdem pecuniam se nomine clericorum jam longo retro tempore suscepisse. Silentium vero cunctis tenentibus, cum adversus ea quae dominus patriarcha tam rationabiliter proposuerat respondere minime praevalerent, surrexerunt illi de quibus supra memoratum est, qui litteras quas dominus Benedictus [Col. 0123D] cardinalis eis super ecclesia Sanctae Sophiae concesserat demonstrabant, supplicantes domino patriarchae quatenus mandatum vestrum, quod in aliis fuerat prosecutus, in eis, ipsos in canonicos recipiendo, similiter observaret. Quibus dominus patriarcha rationes opponens praedictas, rescriptum vestrum super eorum receptione se recepisse penitus denegabat, dicens, quod vestra sanctitas de iis nullatenus diffiniret, de quibus ei per auctores causarum vel eorum nuntios nihil penitus innotuisset, multipliciter etiam astruens quod si de illis ei sicut de caeteris constitisset, licet tanto numero clericorum facultates Ecclesiae minime suppetere non dubitentur, [Col. 0124A] tamen in eis integre mandatum vestrum prosequi libentissime non omisisset.

In eumdem fere modum scripsit universitas clericorum apud Constantinopolim commorantium.





CVI. LITTERAE MAGISTRI MILONIS MISSAE AD DOMINUM PAPAM. De negotio fidei in Provincia.

Sanctissimo Patri et domino Innocentio Dei gratia summo pontifici Milo humilis servus ejus voluntarium debitae servitutis obsequium. Postquam cum exercitu signatorum a Lugduno per Provinciam usque ad Montempessulanum processi, reverendo Patri Cisterciensi abbati et principibus visum fuit plurimum expedire quod ad terram nobilium virorum comitum Provinciae et Furcalcariensis, partim pro reformanda [Col. 0124B] concordia inter eos, partim pro collecta facienda per ecclesias ad opus et subsidium exercitus Jesu Christi, celeriter remearem. Cumque ad Arelatensem civitatem venissem, oculata fide perspexi quod alias fama intellexeram nuntiare [nuntiante]; videlicet quod vir nobilis Willelmus Porcelleti munitionem quamdam fortissimam super duabus ecclesiis et in coemeteria ipsarum constructam in insula quadam juxta ripam Rhodani non longe ab eadem civitate in perniciem transeuntium possidebat, domosque Domini converterat in speluncas latronum. Innumera enim maleficia, rapinae scilicet, exactiones indebitae, furta et caeterae abominationes committebantur in ea, et timebantur nihilominus in futurum committi. Propter quod me cum circumstantibus [Col. 0124C] civitatibus continuo ad ipsam destruendam accinxi. Et quia timuit dictus nobilis ne terra ipsius tota in exterminium et direptionem veniret, non exspectata manu militari, quamvis invitus, praefatam munitionem mihi tradidit subvertendam. Ea igitur funditus demolita, continuo Massiliam properavi, civesque Massilienses diligenter admonui ut pacem et alia quae circumadjacentia loca juraverant jurarent, et ipsi, et praecipue de facto Roncelini, in quo multum Ecclesiam Dei scandalizaverant, satisfacerent competenter. In quorum nullo preces meas seu mandatum exaudire curarunt, excusationes in peccatis suis frivolas, scilicet Roncelini absentiam, allegantes; et, quod non sine verecundia multa et [Col. 0124D] rubore sustinui, mihi publice, licet falso, in faciem objecerunt quod cum Romana Ecclesia ei communicasset in multis, non tanquam apostatam seu excommunicatum ipsum vitare debebant [(77) 1Kb] . Exinde per Aquensem civitatem Avenionem revertens, praefatum comitem Fulcalcariensem vocavi, eum diligenter inducens ut sicut comes Tolosanus, caeteri barones et civitates, se ad observantiam pacis et eorum quae statuta fuerunt apud Sanctum Aegidium obligaret. Ad quod, licet a principio difficilis multum exstiterit, postmodum tamen secundum voluntatem meam et consilium archiepiscoporum et episcoporum qui apud Avenionem ad concilium fuerant congregati, [Col. 0125A] ad observandum quaecunque volui praecipere tam suam quam multorum commilitum suorum juratoriam mihi et insuper trium castrorum pignorativam exhibuit cautionem: quae castra quibusdam discretis personis ecclesiasticis nomine vestro custodienda commisi. Circa vero comitem Provinciae ac terram ipsius, pro eo quod in Siciliam cum sorore profectus fuerat, quae stabilienda fuerant stabilire nequivi. Ad communem tamen utilitatem et quietem totius Provinciae multo in praefato concilio statuta fuerunt; et praedictus Roncelinus praecipue tanquam apostata et perjurus cum omnibus fautoribus suis et complicibus fuit nominatim anathematis vinculo innodatus, totaque civitas Massiliensis et terra ipsius ecclesiastico districtissime interdicto subjecta. Praefati [Col. 0125B] quoque domini Cisterciensis abbatis fuit consilium et voluntas ut formam juramenti baronum, civitatum, aliorumque locorum, sicut in authenticis quae penes me habeo continetur, vobis seriatim transmitterem, ponendam, si vestrae sanctitati videbitur, in Regestis. Quae forma ab originalibus sumpta et diligenter correcta in quaterno meo sigillo signato, quem attulit lator praesentium, plenius continetur. Quia igitur, sancte Pater, ad hoc res per Dei gratiam jam devenit ut in tota Provincia sit summa pax et tranquillitas reformata, dummodo facile non solvantur quae multa sunt deliberatione statuta, beatitudinem vestram humili supplicatione deposco quatenus si forsitan, sicut a multis creditur, Tolosanus [Col. 0125C] comes, pacis et justitiae inimicus, ad praesentiam vestram accesserit pro recuperandis castris quae mihi vestro nomine assignavit, quod se jactat posse facile obtinere, non vos moveat ejus lingua solis mendaciis et contumeliis erudita; sed, sicut meruit, de die in diem manus Ecclesiae sentiat graviores. Cum enim super quindecim ad minus capitulis praeter alias juratoriam ab eo receperim cautionem, fere in omnibus manifestissime dejeravit, in his praecipue quae in aliis litteris continentur factis [(78) 1Kb] nomine domini Regensis et meo. Unde a jure quod habet in civitate Melgorii cecidit manifeste, et septem munitissima castra quae de suis habeo in commissum Romanae Ecclesiae ceciderunt. Avenionenses quoque, Nemausenses et homines Sancti Aegidii, sicut in forma [Col. 0125D] juramenti quod mihi vestro nomine praestiterunt plenius continetur, de omni jure quod in civitatibus illis habet hominium Romanae Ecclesiae parati sunt exhibere. Verum, sicut in praefatis habetur litteris, adhuc usque ad proximum festum Omnium Sanctorum exspectabitur; in quo si non venerit satisfacturus de omnibus, contra ipsum tam spiritualiter quam temporaliter procedetur. Castra siquidem quae de suis habeo adeo sunt artificio et natura loci munita ut cum auxilio civitatum, locorum etiam et baronum, qui Ecclesiae multa sunt devotione ac juramento astricti, facillimum sit ipsum exterminare de terra quam sua vita turpissima diutius maculavit. [Col. 0126A] Ad haec, in eo quod Romana Ecclesia tenet castra ullatenus ipse non laeditur; imo per hoc et his diebus extremum evasit supplicium, et illaesa remansit alia terra sua. Comes quoque Fulcalcariensis multique alii barones et nobiles, qui mihi multa castra munitissima reddiderunt, non solum ea non repetunt, sed offerunt alia incessanter, quoniam id tranquillitati Provinciae admodum expedire cognoscunt. Si autem, quod Deus avertat, idem Tolosanus comes sine alia satisfactione recuperaverit sua castra, quidquid factum est contra haereticos et pro pace ac quiete Provinciae stabilitum, prorsus ad nihilum redigetur, et melius esset nihil inchoatum fuisse quam relinquere taliter inchoata. Parcat mihi vestra benignitas, sancte Pater, si prolixius vel aliter [Col. 0126B] quam debuerim forsan scripsi. Nam ex abundantia cordis os loquitur; et zelum bonum habeo, qui utinam scientia sit conditus! Licet enim tam comes ipse quam praefatus nobilis, cujus adeo munitionem destruxi quod pro centum millibus solidorum in statum pristinum reparari non posset, occulte mihi exitium machinetur, sicut multorum certa relatione cognovi, nihil me tamen ab eo quod coepi poterit revocare, quamvis uterque mortem fuerit machinatus legati. Nam et comes semper postea interfectorem ipsius familiarem habuit et amicum, cum esset antea inimicus, et Willelmus Porcelleti germanum interfectoris ejusdem postea semper habuit commensalem.





CVII. DOMINO PAPAE. Super facto comitis Tolosani.

[Col. 0126C] Sanctissimo Patri ac domino Innocentio Dei gratia summo pontifici Hugo Regensis episcopus, et Milo humilis servus ejus, voluntarium debitae servitutis obsequium. Cum nuper apud civitatem Avenionensem pro statu Provinciae cum multis archiepiscopis et episcopis et aliis Ecclesiarum praelatis essemus in concilio congregati, de concilio et assensu reverendi Patris abbatis Cisterciensis et sacri approbatione concilii comitem Tolosanum anathematis vinculo innodavimus et totam ipsius terram ecclesiastico supposuimus interdicto pro eo quod idem comes venerabiles Patres Carpentoratensem et Vasionensem episcopos cum suis clericis non restituit pleno jure, sicut ego Milo ei praeceperam sub religione praestiti [Col. 0126D] juramenti et poena in ipso juramento adjecta, pro eo etiam quod haereticos et credentes de terra sua non expulit, nec eos ad arbitrium tradidit signatorum, Ecclesiis quoque et religiosis domibus ac personis miserabilibus justitiam, sicut ei praeceptum fuerat, non exhibuit, nec ad respondendum de se conquerentibus aliquos constituit responsales, similiter incastellatas ecclesias ad dioecesanorum episcoporum arbitrium non destruxit, et pedagia seu exactiones indebitas non dimisit. Hanc autem sententiam ita duximus moderandam, quod si comes ipse usque ad proximum festum Omnium Sanctorum ad praesentiam nostram accesserit et super praedictis [Col. 0127A] satisfecerit competenter, non sit hac excommunicatione ligatus; alioquin tam ipse quam terra ipsius, ut supra diximus, et excommunicationis et interdicti sententia teneatur. Quia igitur, sancte Pater, veridica multorum relatione didicimus quod comes ipse ad sedem est apostolicam accessurus, ut intercessione illustris regis Ottonis, regis quoque Franciae, ac plurium aliorum, de quorum dilectione se jactat, terrae suae, quae tota pene in manibus vestris consistit, restitutionem obtineat et sic esset novissimus error longe priore deterior, totius negotii veritatem vestrae sanctitatis auribus duximus declarandam; ut si forsan idem comes ad vos, sicut speratur, accesserit, in successore Petri petrae, quae Christus est, inveniat firmitatem, indubitanter scientes [Col. 0127B] quod per Dei ac vestram gratiam taliter est ligatus quod deinceps recalcitrare non poterit nec vestris sanctis jussionibus obviare, nisi forsan, quod Deus avertat, quod circa ipsum factum est aliquorum instantia dissolvatur. Roncelinum quoque Sancti Victoris Massiliensis monachum apostatam et perjurum in eodem concilio anathematizavimus et malediximus, non solum propter quamdam nobilem quam traduxit, sed propter alias causas multiplices quas, cum sint notoriae, supervacuum credimus enarrare. Hugonem etiam ferum castaldum ipsius Roncelini seu bajulum excommunicavimus nominatim, et omnes [Col. 0128A] qui ei sicut ipsius gastaldo vel bajulo de caetero responderent. Multos alios quoqne nobiles et burgenses Massilienses sententia eadem ligavimus, qui dictum Roncelinum in sua iniquitate defendunt. Civitatem Massiliensem similiter ac totam aliam terram Roncelini praedicti ecclesiastico supposuimus interdicto pro eo quod eumdem Roncelinum de monasterio per violentiam extraxerunt, et ipsum in sua malitia et pertinacia manu tenuerunt, hucusque ejus dominium tanto tempore sustinentes. Item pro eo quod violentiam quam hominibus Montispessulani et peregrinis tam in rebus quam in personis idem fecerat Roncelinus non prohibuerunt, cum possent. Pro eo etiam quod ea quae statuta fuerant apud Sanctum Aegidium pro quiete ac statu totius Provinciae noluerunt [Col. 0128B] sicut aliae civitates et castra jurare. Praefatus etiam dominus abbas de consilio omnium praelatorum Ecclesiae qui fuerant in exercitu congregati, consules et consiliarios Tolosanos excommunicationis sententia innodavit totam civitatem ecclesiastico supposuit interdicto, pro eo quod haereticos et credentes, quorum ibi est maxima multitudo, noluerunt cum rebus suis ad arbitrium tradere signatorum. Haec ideo, Pater sancte, vestris auribus duximus intimanda, ut si forsan aliqui praedictorum ad praesentiam vestram miserint vel accesserint, de his quae acta sunt circa eos sciatis plenius veritatem.





FORMA JURAMENTI BARONUM, CIVITATUM, ALIORUMQUE LOCORUM, DOMINO PAPAE DANDA.



CAP. I.
[Col. 0127C]

In nomine Domini. Anno pontificatus domini Innocentii papae III duodecimo, XIV Kal. Julii. Nos consules villae Sancti Aegidii de consensu et voluntate domini Raymundi comitis Tolosani praecise juramus super sancta Dei Evangelia manu tacta tibi magistro Miloni domini papae notario, apostolicae sedis legato, quod bona fide, sine omni malo ingenio, et sine omni fraude consulemus et operam dabimus pro posse nostro quod dictus dominus comes tam per se quam per successores suos super iis omnibus pro quibus fuit excommunicatus, quae videlicet exponuntur in forma secundum quam ipse antequam absolveretur juravit, pareat omnibus mandatis Ecclesiae, et quod ea in perpetuum servet, ita ut si quod illorum non fecerit vel contravenerit manifeste, nos ei nullum consilium vel auxilium seu obsequium per nos vel per homines sive amicos nostros aliquatenus impendemus, scientes ex hoc ipso dicti comitis delicto absolutos nos esse a fidelitate, si qua vel [Col. 0127D] servitio illi ullo modo tenebamur. Imo quousque plene paruerit, faciemus contra ipsum pro posse nostro quidquid Romana Ecclesia vel ejus nuntius sive legatus nobis mandaverit faciendum, nonobstante fidelitate vel jure aliquo vel servitio, si quo ipsi ullo modo tenebamur; a quo tam tu quam dictus comes nos absolvistis et absolvitis, si forte ipse, ut dictum est, contra praecepta quae sibi facta sunt vel fuerint venerit manifeste. Tunc etiam pro jure sive servitio, si quod in villis nostri consulatus et Ecclesiae Sancti Aegidii, scilicet in villa de Seura et de Stagello et de Sancta Columba et de Speirano et de toto territorio Camarinnani, et in aliis, si qua sunt, quae ipsa villa Sancti Aegidii habere dignoscitur, fidelitatem Romanae Ecclesiae faciemus, ipsam eidem fideliter et perpetuo servaturi. Item stratas publicas securas servabimus, et faciemus per totum [Col. 0128C] nostrum districtum inviolabiliter observari. Item pedagia seu guidagia vel exactiones aliquas a transeuntibus per stratas vel etiam per flumina nullatenus accipiemus, nisi quae vel quas antiqua regum vel imperatorum concessione constiterit nos habere. Item ecclesias omnes et domos religiosas in nostro districtu tam in villa quam extra in plenaria servabimus libertate; videlicet quod ab eis exactiones aliquas seu tallias nullatenus exigemus, et defunctis earum abbate vel aliis rectoribus, ipsas vel domos earum nullo modo spoliabimus, nec administrationi earum seu custodiae occasione alicujus consuetudinis vel aliqua alia; nisi forte rogati ab abbate vel capitulo, nos immiscebimus; sed omnia sine diminutione aliqua defunctorum successoribus reserventur, et electioni abbatis vel alterius rectoris Ecclesiae faciendae per nos vel per quamcunque aliam personam nos nullatenus immiscebimus, nec aliquam violentiam faciemus vel impedimentum praestabimus quominus [Col. 0128D] electio canonice ac libere celebretur. Item pacem seu treugam, sicut nobis injunctum fuerit, bona fide observabimus. Item si abbas vel capitulum vel alia persona ecclesiastica nobis aliquos haereticos nominaverit vel credentes, vel per nosmetipsos cognoscere poterimus aliquos haeresim praedicare vel facere conventicula aliqua, ipsos persequemur secundum legitimas sanctiones, et eorum bona infiscabimus. Haec autem omnia singulis annis per manus abbatis nostri successores nostros jurare faciemus. Si quis autem haec jurare noluerit, ipsum tanquam haereticum habebimus manifestum, nec ejus judicium sive auctoritas vigorem in aliquo sortiatur.



CAP. II.

Ego Willelmus de Balcio princeps Aurasicensis pro animae meae remedio et progenitorum meorum omnibus ecclesiis et domibus religiosis sitis [Col. 0129A] in meo districtu immunitatem secundum statuta canonum et plenissimam libertatem concedo, ita videlicet quod albergarias, procurationes, vel exactiones quascunque seu tallias nullo unquam tempore per me vel per alios requiram in eis, et requirentes sive postulantes pro posse meo fideliter coercebo. Defunctis etiam earum episcopis vel rectoribus aliis, ipsas vel domos earum per me vel per alium nullo modo spoliabo, nec administrationi earum seu custodiae occasione alicujus consuetudinis vel aliqua alia me ullatenus immiscebo, sed sine diminutione aliqua defunctorum successoribus reserventur. Electioni etiam episcopi vel alterius rectoris Ecclesiae faciendae per me vel per quamcunque aliam personam me nullatenus immiscebo, nec aliquam violentiam faciam vel impedimentum praestabo quominus electio canonice ac libere celebretur. Praeterea possessiones omnes et jura ecclesiarum, si qua injuste detineo, eis restituo pleno jure. Insuper promitto quod omnia jura ecclesiarum et domorum religiosarum, [Col. 0129B] sicut decet catholicum principem, in praefato meo districtu totis viribus protegam et defendam. Si quis autem contra praefatam immunitatem et libertatem a me indultam ecclesiis et aliis domibus religiosis venire praesumpserit, ipsum pro posse meo viriliter coercebo. Istam autem concessionem et promissionem feci apud Sanctum Aegidium anno pontificatus domini Innocentii papae III duodecimo, XIII Kal. Julii, ad mandatum et exhortationem magistri Milonis domini papae notarii, apostolicae sedis legati.



CAP. III.

In nomine Domini. Anno pontificatus domini Innocentii papae III duodecimo, XIII Kal. Julii. Nos consules Nemausenses de consensu et voluntate domini Raymundi comitis Tolosani praecise juramus super sancta Dei Evangelia manu tacta tibi magistro Miloni domini papae notario A. S. L. quod bona fide, sine omni malo ingenio et sine omni fraude consulemus et operam dabimus pro posse nostro quod dictus [Col. 0129C] dominus comes tam per se quam per successores suos super iis omnibus pro quibus fuit excommunicatus, quae videlicet exponuntur in forma secundum quam ipse antequam absolveretur juravit, pareat omnibus mandatis Ecclesiae, et quod ea in perpetuum servet, ita ut si quod illorum non fecerit vel contra venerit manifeste, nos ei nullum consilium, vel auxilium, seu obsequium per nos vel per homines seu amicos nostros aliquatenus impendemus, scientes ex hoc ipso dicti comitis delicto absolutos nos esse a fidelitate si qua vel servitio illi ullomodo tenebamur. Imo quousque plene paruerit faciemus contra ipsum pro posse nostro quidquid Romana Ecclesia vel ejus nuntius sive legatus nobis mandaverit faciendum, nonobstante fidelitate vel jure aliquo vel servitio, si quo ipsi ullomodo tenebamur, a quo tam tu quam dictus comes nos absolvistis et absolvitis, si forte ipse, ut dictum est, contra praecepta quae sibi facta sunt vel fuerint venerit manifeste. [Col. 0129D] Tunc etiam pro jure sive servitio, si quod in villis et castris nostri consulatus et ipsa civitate habere dignoscitur, fidelitatem Romanae Ecclesiae faciemus, ipsam eidem fideliter et perpetuo servaturi. Item stratas publicas securas servabimus et faciemus per totum nostrum districtum inviolabiliter observari. Item pedagia seu guidagia vel exactiones aliquas a transeuntibus per stratas vel etiam per flumina nullatenus accipiemus, nisi quae vel quas antiqua regum vel imperatorum concessione constiterit nos habere. Item ecclesias omnes et domos religiosas in nostro districtu tam in civitate quam extra in plenaria servabimus libertate, videlicet quod ab eis exactiones aliquas seu tallias nullatenus exigemus, et defunctis earum episcopo vel aliis rectoribus, ipsas vel domos earum nullo modo spoliabimus, nec administrationi earum seu custodiae occasione alicujus consuetudinis vel aliqua alia, nisi forte rogati ab episcopo vel capitulo, nos immiscebimus, sed omnia sine diminutione [Col. 0130A] aliqua defunctorum successoribus reserventur, et electioni episcopi vel alterius rectoris Ecclesiae faciendae per nos vel per quamcunque aliam personam nos nullatenus immiscebimus, nec aliquam violentiam faciemus vel impedimentum praestabimus quo minus electio canonice ac libere celebretur. Item si episcopus vel capitulum vel alia persona ecclesiastica nobis aliquos haereticos nominaverit vel credentes, vel per nosmetipsos cognoscere poterimus aliquos haeresim praedicare vel facere conventicula aliqua, ipsos persequemur secundum legitimas sanctiones, et eorum bona infiscabimus. Haec omnia singulis annis per manus episcopi nostri successores nostros faciemus jurare. Si quis autem haec jurare noluerit, ipsum tanquam haereticum habebimus manifestum, nec ejus judicium sive auctoritas vigorem in aliquo sortiatur.



CAP. IV.

In nomine Domini. Anno pontificatus domini Innocentii papae III duodecimo, XI Kal. Julii. [Col. 0130B] Ego Milo domini papae notarius A. S. L. tibi Willelmo Porcellet sub debito praestiti juramenti praecipio ut mainadas nullo unquam tempore habeas. Item ut Judaeos ab omni administratione publica vel privata removeas omnino, et nullo unquam tempore eos ad eamdem vel ad aliam restituas, nec alios Judaeos ad administrationem aliquam assumas, nec eorum consilio contra Christianos utaris. Item ut ecclesias incastellatas ad arbitrium dioecesanorum episcoporum diruas, vel reserves si quas duxerint reservandas; quae et dioecesanis episcopis vel aliis Ecclesiarum praelatis, ad quos pertinere noscuntur, tradantur et ab eis perpetuo possideantur. Item praecipio ut ecclesias et domos religiosas in plenaria libertate conserves, videlicet quod in eis albergarias, vel procurationes, aut exactiones quascunque nullatenus exigas vel percipias, et defunctis earum episcopis vel aliis rectoribus, ipsas nullo modo spolies, nec administrationi earum seu custodiae occasione alicujus consuetudinis vel aliqua alia te immisceas, [Col. 0130C] sed omnia sine diminutione aliqua eorum successoribus reserventur, et electioni episcopi vel alterius rectoris Ecclesiae faciendae per te vel per quamcunque aliam personam te nullatenus admisceas, nec aliquam violentiam facias vel impedimentum aliquod praestes quominus electio libere ac canonice celebretur. Item praecipio ut pedagiorum seu guidagiorum exactiones penitus dimittas, nisi quas regum vel imperatorum concessione probaveris te habere, nec dimissa pedagia seu guidagia deinceps resumas. Item pacem seu treugam secundum quod tibi injunctum fuerit observes. Item ut de te conquerentibus secundum meum vel alterius legati vel judicis delegati arbitrium justitiam facias. Item praecipio ut stratas publicas securas serves.



CAP. V.

In nomine Domini. Anno duodecimo pontificatus domini Innocentii papae III, VII Kal. Julii. Nos consules et consiliarii Aurasicenses de [Col. 0130D] consensu et voluntate domini Willelmi de Baucio principis nostri praecise juramus super sancta Dei Evangelia manu tacta tibi magistro Miloni domini papae notario, apostolicae sedis legato, quod bona fide, sine omni malo ingenio, et sine omni fraude consulemus et operam dabimus pro posse nostro quod Raymundus comes Tolosanus tam per se quam per successores suos super iis omnibus pro quibus excommunicatus fuit, quae videlicet exponuntur in forma secundum quam ipse antequam absolveretur juravit, pareat omnibus mandatis Ecclesiae, et quod ea in perpetuum servet, ita ut si quod illorum non fecerit vel contra venerit manifeste, nos ei nullum consilium vel auxilium seu obsequium per nos vel per homines vel amicos nostros aliquatenus impendemus; imo quousque paruerit plene, faciemus contra ipsum pro posse nostro quidquid Romana Ecclesia vel ejus nuntius vel legatus nobis mandaverit faciendum. Item stratas publicas securas servabimus [Col. 0131A] et faciemus per totum districtum inviolabiliter observari. Item pedagia seu guidagia vel exactiones aliquas a transeuntibus per stratas vel etiam flumina nullatenus accipiemus, nisi quae vel quas antiqua regum vel imperatorum concessione constiterit nos habere. Item ecclesias omnes et domos religiosas in nostro districtu tam in civitate quam extra in plenaria servabimus libertate, videlicet quod ab eis exactiones aliquas seu tallias nullatenus exigemus, et defunctis earum episcopo vel aliis rectoribus, ipsas vel domos earum nullo modo spoliabimus, nec administrationi earum seu custodiae occasione alicujus consuetudinis vel aliqua alia, nisi forte rogati ab episcopo vel capitulo, nos immiscebimus, sed omnia sine diminutione aliqua defunctorum successoribus reserventur, et electioni episcopi vel alterius rectoris Ecclesiae faciendae per nos vel per quamcunque aliam personam nos nullatenus immiscebimus; nec aliquam violentiam faciemus vel impedimentum [Col. 0131B] praestabimus quo minus electio canonice ac libere celebretur. Item pacem seu treugam, sicut nobis injunctum fuerit, bona fide observabimus. Item si episcopus vel capitulum vel alia persona ecclesiastica nobis aliquos haereticos nominaverit vel credentes, vel per nos ipsos cognoscere poterimus aliquos haeresim praedicare vel facere conventicula, ipsos persequemur secundum legitimas sanctiones, et eorum bona omnia infiscabimus. Haec omnia singulis annis per manus principis nostri praedicti successores nostros faciemus jurare. Si quis autem haec jurare noluerit, ipsum tanquam haereticum habebimus manifestum, nec ejus judicium sive auctoritas vigorem in aliquo ejus sortietur.



CAP. VI.

In nomine Domini. Anno pontificatus domini Innocentii papae III duodecimo, VI Non. Julii. Ego Artaudus de Rosilo juro tibi magistro Miloni domini papae notario, apostolicae sedis legato, quod quidquid dominus papa vel tu seu nuntius alius vel legatus [Col. 0131C] ejus mihi de pedagiis seu guidagiis tam in terra quam in aquis dimittendis praeceperit, bona fide observabo. Similiter stratas publicas securas servabo. Item pacem seu treugam, secundum quod mihi injunctum fuerit, jurabo et tenebo. Item haereticos vel credentes pro posse meo persequar, et eorum bona ubi potero occupabo. Judaeos ab administratione publica vel privata penitus in meo removebo districtu, nec illos vel alios unquam ad aliquam administrationem assumam; ecclesias incastellatas secundum mandatum dioecesani episcopi destruam, vel ei restituam, nec aliquas de caetero incastellabo vel incastellatas retinebo. Ecclesias in plena libertate servabo. Et confiteor quod pro his omnibus observandis et aliis, si qua mihi praecepta fuerint, ut dictum est; castrum meum de Rosilon vobis nomine Romanae Ecclesiae tradidi, quod neque vobis neque custodibus ejusdem castri per me vel per aliam quamcunque personam auferam vel auferri [Col. 0131D] faciam, imo si ab aliquo fuerit ablatum, pro posse meo ad recuperandum illud et restituendum vobis vel custodibus qui pro tempore fuerint dabo operam bona fide. Volo etiam ut idem castrum meis sumptibus custodiatur. Haec omnia, sicut supra scripta sunt, bona fide observabo. Sic Deus me adjuvet et haec sancta Dei Evangelia.



CAP. VII.

In nomine Domini. Anno duodecimo pontificatus Domini Innocentii papae III, VI. Non. Julii. Nos episcopus, decanus, vicarius et caeteri canonici Valentini praecise juramus super sancta Dei Evangelia tibi magistra Miloni domini papae notario, apostolicae sedis legato, quod si Raymundus comes Tolosanus tam per se quam per successores suos super iis omnibus pro quibus fuit excommunicatus, quae videlicet exponuntur in forma secundum quam ipse antequam absolveretur juravit, non paruerit omnibus mandatis Ecclesiae, vel ea in perpetuum non [Col. 0132A] servaverit, vel contra ipsa vel aliquod illorum venerit manifeste, ei nullum consilium vel auxilium seu obsequium per nos vel per amicos seu homines nostros aliquatenus impendemus, imo quousque plene paruerit, faciemus contra ipsum pro posse nostro quidquid Romana Ecclesia vel ejus nuntius sive legatus nobis mandaverit faciendum. Item stratas publicas securas servabimus et faciemus per totum nostrum districtum inviolabiliter observari. Item pedagia seu guidagia vel exactiones aliquas a transeuntibus per stratas vel etiam per flumina nullatenus accipiemus, nisi quae vel quas antiqua regum vel imperatorum concessione constiterit nos habere. Item pacem seu trengam, sicut nobis a legato vel nuntio Romanae Ecclesiae injunctum fuerit, bona fide observabimus, et faciemus nostros homines observare pariter et jurare. Item haereticos et credentes seu receptores et fautores eorum prout poterimus persequemur, eorum bona omnia, ubi potestatem [Col. 0132B] habebimus, infiscantes. Et haec omnia facimus universos cives nostros et alios homines jurare, et faciemus tam eos quam successores eorum in posterum, prout melius poterimus, observare.



CAP. VIII.

In nomine Domini. Anno ab Incarnatione Domini 1209, IV Idus Julii. Ego Milo domini papae notarius A. S. L. vobis G. Aidemari et Lamberto Dominis de Montilio sub debito praestiti juramenti praecipio ut pedagia seu guidagia, in toto vestro districtu tam in terra quam in aquis nullo unquam tempore accipiatis, nisi quae antiqua regum vel imperatorum concessione probaveritis vos habere. Item praecipio ut pacem seu treugam, secundum quod vobis injunctum fuerit, observetis, et faciatis a vestris hominibus observari pariter et jurari. Item praecipio ut de vobis conquerentibus secundum meum vel alterius legati vel judicis delegati seu ordinarii arbitrium justitiam faciatis. Item praecipio ut stratas [Col. 0132C] publicas securas servetis, et crucesignatos tam in eundo quam in redeundo pro posse vestro ab omnibus defendatis. Item praecipio ut eos quos episcopi vel alii clerici vobis haereticos nominabunt et receptatores vel fautores aut credentes eorum tanquam haereticos et puniatis per bonorum infiscationem et alias secundum legitimas sanctiones. Item praecipio ut ecclesias et domos religiosas in libertate plenaria conservetis, videlicet quod in eis albergarias, procurationes, vel exactiones quascunque seu tallias nullatenus exigatis vel percipiatis, et defunctis earum rectoribus, ipsas nullo modo spolietis, nec administrationi earum seu custodiae occasione alicujus consuetudinis vel alia vos immisceatis, sed omnia sine diminutione aliqua defunctorum successoribus reserventur, et electioni rectoris Ecclesiae faciendae per vos vel per quamcunque aliam personam vos nullatenus immisceatis, nec aliquam violentiam faciatis vel impedimentum praestetis quo minus electio canonice ac libere celebretur. Item [Col. 0132D] praecipio ut Judaeos ab administratione publica vel privata removeatis omnino, et nullo unquam tempore eos ad eamdem vel ad aliam restituatis, nec alios Judaeos ad administrationem aliquam assumatis, nec eorum consilio contra Christianos utamini. Item praecipio ut ecclesias incastellatas ad arbitrium dioecesanorum episcoporum diruatis, vel etiam reservetis si quas duxerint reservandas; quas ipsis dioecesanis episcopis tradatis, vel aliis Ecclesiarum praelatis ad quos pertinere noscuntur, ut perpetuo possideantur ab eis. Item praecipio ut si comes Tolosanus tam per se quam per haeredes suos contra praecepta quae sibi facta sunt vel fient in posterum super iis omnibus pro quibus fuit excommunicatus, quae videlicet exponuntur in forma secundum quam ipse antequam absolveretur juravit, venerit manifeste, vos nullum consilium vel auxilium seu obsequium per vos vel per vestros homines seu amicos et aliquatenus impendatis, imo quousque plene paruerit, [Col. 0133A] faciatis contra ipsum pro posse vestro quidquid Romana Ecclesia vel ejus nuntius sive legatus mandaverit faciendum. Item praecipio ut per vos, vel vestros homines, vel aliam quamcunque personam, consilium vel opem non detis ut munitiones vestrae, quas modo facio per Vivariensem episcopum nomine Romanae Ecclesiae custodiri, eidem vel custodibus ejus vel aliis qui pro tempore fuerint, auferantur; et si forte aliquo casu eis ablatae fuerint, modis omnibus quibus poteritis laborabitis ut recuperentur et restituantur eisdem. Item praecipio ut homines de Montilio faciatis Vivariensi episcopo fidelitatem pro custodia munitionum secundum voluntatem ipsius jurare, et pro expensis quas in munitionibus vestris Montilii custodiendis fecerit, cum eas a vobis petierit, secundum suum arbitrium ei etiam antequam factae fuerint, si voluerit, satisfaciatis. Item praecipio ut si forte per vos vel haeredes vestros contra supradicta vel aliquod praedictorum aliquando veneritis manifeste, [Col. 0133B] jus omne quod habet Ecclesia Romana in Montilio et ejus pertinentiis in ipsius potestate sine contradictione aliqua penitus dimittatis, ita quod dominus papa per se vel legatum suum disponat et faciat de castro illo sicut decreverit faciendum. Similiter tibi G. Aidemari praecipio ut si forte, ut dictum est, per te vel haeredes tuos contra supradicta veneris manifeste, jus omne quod habes in castro de Rochamaura Vivariensi episcopo qui pro tempore fuerit penitus sine aliqua questione dimittas, sicut tu ipse, quando mihi jurasti, te ad hoc obligasti spontanea voluntate.



CAP. IX.

In nomine Domini nostri Jesu Christi. Anno ejusdem Incarnationis 1209, IX. Kal. Augusti, anno pontificatus domini Innocentii papae III duodecimo. Nos consules Montispessulani juramus super sancta Dei Evangelia manu tacta tibi magistro Miloni domini papae notario A. S. L. de mandato et auctoritate [Col. 0133C] tua quod bona fide, sine omni malo ingenio et sine fraude consulemus et operam dabimus pro posse nostro quod dominus Raymundus comes Tolosanus tam per se quam per haeredes suos super iis omnibus pro quibus fuit excommunicatus, quae videlicet exponuntur in forma secundum quam ipse antequam absolveretur juravit, pareat omnibus mandatis Ecclesiae, et quod ea in perpetuum servet; ita ut si quod illorum non fecerit, vel contravenerit manifeste, nos ei nullum consilium vel auxilium seu obsequium per nos vel per homines sive amicos nostros aliquatenus impendemus, imo quousque plene paruerit, faciemus contra ipsum pro posse nostro quidquid Romana Ecclesia vel ejus nuntius sive legatus nobis mandaverit faciendum. Item stratas publicas per totum nostrum episcopatum securas servabimus et faciemus inviolabiliter observari. Item pedagia seu guidagia vel exactiones aliquas a transeuntibus per stratas episcopatus nostri [Col. 0133D] vel etiam per aquas nullatenus accipiemus vel accipi permittemus, nisi quae vel quas antiqua regum vel imperatorum concessione constiterit nos vel alios habere. Item ecclesias omnes et domos religiosas in nostro episcopatu tam in villa Montispessulani quam extra in plenaria servabimus libertate, videlicet quod ab eis exactiones aliquas seu tallias nullatenus exigemus, et defunctis earum rectoribus, ipsas vel domos earum nullo modo spoliabimus, nec administrationi earum seu custodiae occasione alicujus consuetudinis vel aliqua alia, nisi forte rogati ab episcopo vel capitulo, nos immiscebimus, sed omnia sine diminutione aliqua defunctorum successoribus reserventur, et electioni episcopi vel alterius rectoris Ecclesiae faciendae per nos vel per quamcunque aliam personam nullatenus nos immiscebimus, nec aliquam violentiam faciemus vel impedimentum praestabimus quo minus electio canonice ac libere celebretur. Item pacem seu treugam, sicut nobis per [Col. 0134A] Ecclesiam Romanam vel ejus legatum seu nuntium injunctum fuerit, bona fide observabimus, et faciemus per nostrum episcopatum pro posse nostro in perpetuum observari. Item si episcopus vel capitulum Magalonense vel alia persona ecclesiastica aliquos haereticos nobis in episcopatu nostro nominaverint vel credentes, vel per nos ipsos cognoscere poterimus aliquos haeresim praedicare vel facere conventicula illicita, ipsos persequemur secundum legitimas sanctiones, et eorum bona omnia pro posse nostro infiscabimus. Item Judaeos ab omni administratione publica vel privata omnino removebimus, et nullo unquam tempore eosdem vel alios ad eamdem administrationem vel aliam assumemus, nec eorum consilio contra Christianos utemur, nec in domibus suis Christianos vel Christianas ad servitium suum eos permittemus habere; et si contra hanc prohibitionem habuerint vel tenuerint, tam Judaeorum quam Christianorum morantium cum eis bona omnia infiscabimus. Item ecclesias [Col. 0134B] incastellatas nostri episcopatus ad arbitrium dioecesani nostri episcopi vel aliorum praelatorum ad quos pertinere noscuntur penitus diruemus, vel etiam reservabimus si quas duxerint reservandas; quas ipsi episcopo vel aliis praelatis trademus, ut perpetuo possideantur ab eis. Item de nobis conquerentibus secundum tuum vel alterius legati seu judicis delegati seu ordinarii arbitrium justitiam faciemus. Item si quis de nostro episcopatu propter suos excessus excommunicatus fuerit, et commonitus ab ecclesiastico judice non satisfecerit infra mensem, ei centum solidos Mulgorienses [Melgor] auferemus; imo quolibet mense in quo excommunicatus permanserit, ei summam auferemus praefatam; si vero solvendo non fuerit, eum sub banno ponemus Hoc autem nos dicimus facturos, si ab ecclesiastico judice certiorati fuerimus. Haec omnia successores nostros singulis annis faciemus jurare. Si quis autem haec jurare noluerit, ipsum tanquam haereticum [Col. 0134C] habebimus manifestum, nec ejus judicium sive auctoritas vigorem in aliquo sortiatur. Et ego supra memoratus Milo domini papae notarius apostolicae sedis legatus, auctoritate legationis qua fungor ad praedicta exsequenda vobis praedictis consulibus et successoribus vestris potestatem et auctoritatem concedo. Haec omnia pro posse suo bona fide et sine aliquo malo ingenio corporaliter juraverunt se observaturos B. Caput de bove, Deodatus de Rocennaco, P. de Bisanchis, Regordus, P. Belliani, et G. de Planterio consules. Et hoc idem simpliciter juravit se tenere pro posse suo, pro seipso, J. Luciani Montispessulani Bajulus. Actum est hoc in ecclesia Sanctae Crucis in praesentia domini Willelmi Magalonensis episcopi, B. Praepositi, B. de Mesca sacristae, P. de Agrifolio, P. de Lunello, J. de Montelauro archidiaconi, B. de Maurino sacerdotis, Michaelis de Sauzeto diaconi, Berengarii Lamberti, J. de Latis, P. de Montelauro Causidicorum, et Vigenis Laurentii [Col. 0134D] notarii publici, qui rogatus haec scripsit.



CAP. X.

In nomine Domini nostri Jesu Christi. Anno ejusdem Incarnationis 1209, III Kal. Augusti, anno pontificatus domini Innocentii papae III duodecimo. Nos consules civitatis Arelatensis juramus super sancta Dei Evangelia manu tacta tibi magistro Miloni domini papae notario, apostolicae sedis legato, de mandato et auctoritate tua quod bona fide, sine omni malo ingenio, et sine fraude, consulemus et operam dabimus pro posse nostro quod dominus R. comes Tolosanus tam per se quam per haeredes suos super iis pro quibus fuit excommunicatus, quae videlicet exprimuntur in forma secundum quam ipse antequam absolveretur juravit, pareat, omnibus mandatis Ecclesiae, et quod ea in perpetuum servet, ita ut si quod illorum non fecerit vel contravenerit manifeste, nos ei nullum consilium vel auxilium seu obsequium per nos vel per homines [Col. 0135A] sive amicos nostros aliquatenus impendemus; imo quousque plane paruerit, faciemus contra ipsum pro posse nostro quidquid Romana Ecclesia vel ejus nuntius sive legatus nobis mandaverit faciendum. Item stratas publicas per totum nostrum episcopatum securas servabimus et faciemus inviolabiliter observari. Item pedagia seu guidagia vel exactiones aliquas a transeuntibus per stratas episcopatus nostri vel etiam per aquas nullatenus accipiemus vel accipi permittemus, nisi quae vel quas antiqua regum vel imperatorum concessione nos vel alios habere constiterit. Item ecclesias omnes et domos religiosas in nostro episcopatu tam in civitate Arelatensi quam extra in plenaria servabimus libertate, videlicet quod ab eis exactiones aliquas seu tallias nullatenus exigemus, et defunctis earum rectoribus, ipsas vel domos earum nullo modo spoliabimus, nec administrationi earum seu custodiae occasione alicujus consuetudinis vel aliqua alia, nisi forte rogati [Col. 0135B] ab archiepiscopo vel capitulo, nos immiscebimus, sed omnia sine diminutione aliqua defunctorum successoribus reserventur, et electioni archiepiscopi vel alterius rectoris Ecclesiae faciendae per nos vel per quamcunque aliam personam nullatenus nos immiscebimus, nec aliquam violentiam faciemus vel impedimentum praestabimus quominus electio canonice ac libere celebretur. Item pacem seu treugam, sicut nobis per Ecclesiam Romanam vel ejus legatum seu nuntium injunctum fuerit, bona fide observabimus et faciemus per nostrum episcopatum pro posse nostro in perpetuum observari. Item si archiepiscopus vel capitulum Arelatense vel alia persona ecclesiastica nobis aliquos haereticos in episcopatu nostro nominaverint vel credentes, vel per nos ipsos cognoscere poterimus aliquos haeresim praedicare vel facere conventicula illicita, ipsos persequemur secundum legitimas sanctiones, et eorum bona omnia pro posse nostro infiscabimus. Item Judaeos [Col. 0135C] ab omni administratione publica vel privata omnino removebimus, et nullo unquam tempore eosdem vel alios ad eamdem administrationem vel aliam assumemus, nec eorum consilio contra Christianos utemur, nec in domibus suis Christianos vel Christianas ad servitium suum eos permittemus habere; et si contra hanc prohibitionem habuerint vel tenuerint, tam Judaeorum quam Christianorum morantium cum eisdem bona omnia infiscabimus. Item ecclesias incastellatas nostri episcopatus ad arbitrium dioecesani nostri archiepiscopi vel aliorum praelatorum ad quos pertinere noscuntur penitus diruemus, vel etiam reservabimus si quas duxerint reservandas, quas ipsi archiepiscopo vel aliis praelatis trademus, ut perpetuo possideantur ab eis. Item de nobis conquerentibus secundum tuum vel alterius legati vel judicis delegati seu ordinarii arbitrium justitiam faciemus. Item si quis de nostro episcopatu propter suos excessus excommunicatus fuerit, et commonitus ab ecclesiastico judice non [Col. 0135D] satisfecerit infra mensem, ei centum solidos Mulgor. auferemus; imo quolibet mense, ex quo excommunicatus permanserit, ei summam auferemus praefatam; si vero solvendo non fuerit, eum sub banno ponemus. Hoc autem nos discimus facturos si ab ecclesiastico judice certiorati fuerimus. Haec omnia singulis annis successores nostros faciemus jurare. Si quis autem haec jurare noluerit, ipsum tanquam haereticum habebimus manifestum, nec ejus judicium sive auctoritas vigorem in aliquo sorliatur. Et ego supra memoratus Milo domini papae notarius A. S. L. auctoritate legationis qua fungor ad praedicta exsequenda vobis praedictis consulibus et successoribus vestris potestatem et auctoritatem concedo. Haec omnia pro posse suo bona fide et sine aliquo malo ingenio corporaliter juraverunt se observaturos B. Roniarda, R. Petrus de super Rhodano, Cabritus, B. Ferreoli, R. de Farnaria, R. Garmerus, consules. Et hoc idem juraverunt simpliciter se tenere [Col. 0136A] pro posse suo cives Arelaten. infrascripti, scilicet Ugo de Arenis Cepo, P. de Leone, R. Berennus, B. Scopha, P. Bonus, D. de Nemauso, M. Gervasius, P. de Thoro, P. Raymundi, V. de Thoro.

Actum est hoc in palatio domini archiepiscopi super portam Sancti Stephani, in praesentia S. Praepositi Arelatensis Ecclesiae, Ber. sacristae, Thedisii canonici Januensis, et P. Fortis notarii Arelatensis, qui rogatus haec scripsit.



CAP. XI.

In nomine Domini nostri Jesu Christi. Anno ejusdem Incarnationis 1209, IV Non. Augusti anno pontificatus Domini Innocentii papae III duodecimo. Nos consules et omnes homines Argentariae juramus super sancta Dei Evangelia manu tacta vobis Burno Vivariensi episcopo et G. Bodi ad hoc specialiter delegatis a domino Milone domini papae notario A. S. L. de mandato et auctoritate ipsius legati quod bona fide, sine omni malo ingenio, et sine fraude, consulemus et operam dabimus pro [Col. 0136B] posse nostro quod dominus R. comes Tolosanus tam per se quam per haeredes suos super iis omnibus pro quibus fuit excommunicatus, quae videlicet exponuntur in forma secundum quam ipse antequam absolveretur juravit, pareat omnibus mandatis Ecclesiae, et quod ea in perpetuum servet, ita ut si quod illorum non fecerit vel contravenerit manifeste, nos ei nullum consilium vel auxilium seu obsequium per nos vel amicos nostros aliquatenus impendemus, imo quousque plene paruerit, faciemus contra ipsum pro posse nostro quidquid Romana Ecclesia vel ejus nuntius sive legatus nobis mandaverit faciendum. Item stratas publicas per totum Vivariensem episcopatum securas servabimus et faciemus inviolabiliter observari. Item ecclesias omnes et domos religiosas in Vivariensi episcopatu tam in civitate Vivariensi quam extra in plenaria conservabimus libertate, videlicet quod ab eis exactiones aliquas seu tallias nullatenus exigemus, et [Col. 0136C] defunctis earum rectoribus, ipsas vel domos earum nullo modo spoliabimus, nec administrationi earum seu custodiae occasione alicujus consuetudinis vel aliqua alia, nisi forte rogati ab episcopo vel capitulo, nos immiscebimus, sed omnia sine diminutione aliqua defunctorum successoribus reserventur, et electioni episcopi vel alterius rectoris Ecclesiae faciendae per nos vel per quamcunque aliam personam nullatenus immiscebimus, nec aliquam violentiam faciemus vel impedimentum praestabimus quo minus electio canonice ac libere celebretur. Item pacem seu treugam, sicut nobis per Ecclesiam Romanam vel ejus legatum seu nuntium injunctum fuerit, bona fide observabimus, et faciemus per episcopatum Vivariensem pro posse nostro in perpetuum observari. Item si episcopos vel capitulum Vivariense vel alia persona ecclesiastica nobis aliquos haereticos in episcopatu Vivariensi nominaverit vel credentes, vel per nosmetipsos cognoscere poterimus aliquos haeresim praedicare, vel facere conventicula [Col. 0136D] illicita, ipsos persequemur secundum legitimas sanctiones, et eorum bona pro posse nostro infiscabimus. Item Judaeos ab omni administratione publica vel privata omnino removebimus, et nullo unquam tempore eosdem vel alios ad eamdem administrationem vel aliam assumemus, nec eorum consilio contra Christianos utemur, nec in domibus suis Christianos vel Christianas ad servitium eorum permittemus habere; et si contra hanc prohibitionem habuerint vel tenuerint, tam Judaeorum quam Christianorum morantium cum eis bona omnia infiscabimus. Item ecclesias incastellatas Vivariensis episcopatus ad arbitrium dioecesani nostri episcopi vel aliorum praelatorum ad quos pertinere noscuntur penitus diruemus, vel etiam reservabimus si quas duxerint reservandas; quas ipsi episcopo vel aliis praelatis trademus, ut perpetuo possideantur ab eis. Item de nobis conquerentibus secundum arbitrium magistri Milonis domini papae notarii A. S. L. [Col. 0137A] vel tuum, domine Vivariensis episcope, vel alterius legati seu judicis ordinarii vel delegati justitiam faciemus. Item, si quis de Vivariensi episcopatu propter suos excessus excommunicatus fuerit, et commonitus ab ecclesiastico judice non satisfecerit infra mensem, ei centum solidos Podienses auferemus; imo quolibet mense, in quo excommunicatus permanserit, ei summam auferemus praefatam; si vero solvendo non fuerit, eum sub banno ponemus. Hoc autem nos dicimus facturos si ab ecclesiastico judice certiorati fuerimus. Haec omnia singulis annis successores nostros consules faciemus jurare. Si quis autem haec jurare noluerit, eum tanquam haereticum habebimus manifestum, nec ejus judicium sive auctoritas vigorem in aliquo sortiatur. Et nos B. Vivariensis episcopus et G. Todi vobis ex parte domini legati supradicti ad praedicta omnia exsequenda auctoritatem et potestatem concedimus vobis praedictis consulibus et toti populo Argentariae. [Col. 0137B] Haec omnia pro posse nostro nos observaturos juramus in animam nostram et in animam totius populi ego W. Garns, R. Besceda, Ber. Roquerius, Argentariae consules, P. Mazel, S. Mascals, R. Chairicus, Bern. Dalbiges, Ermengaus, R. de Ribeira, R. Salgues, Ber. de Fijac, W. Esteves, P. Faber, et totus populus Argentariae.



CAP XII.

Nos Ugo et R. nepos ejus de Baucio promittimus vobis domino Miloni domini papae notario A. S. L. sub debito juramenti quod vobis apud Sanctum Aegidium praestitimus quod quam cito per vos vel nuntium vestrum fuerimus requisiti, castrum de Alansone vobis vel cui mandaveritis assignari omni occasione postposita faciemus, et ex nunc idem castrum profitemur nos vestro nomine possidere. Volumus etiam ut idem castrum nostris custodiatur expensis.



CAP. XIII.

[Col. 0137C] In nomine Domini nostri Jesu Christi. Anno ejusdem Incarnationis 1209, II Non. Septembris, anno pontificatus domini Innocentii papae III duodecimo. Ego G. de Fabrano Dei gratia comes Forncalcariensis juro super sancta Dei Evangelia manu tacta tibi magistro Miloni domini papae notario A. S. L. quod stratas publicas per totum meum districtum securas servabo et faciam inviolabiliter observari. Item pedagia seu guidagia vel exactiones aliquas a transeuntibus per stratas mei districtus vel etiam per aquas nullatenus accipiam vel permittam accipi, nisi quae vel quas antiqua regum vel imperatorum concessione me habere constiterit. Item ecclesias omnes et domos religiosas in toto meo districtu in plenaria libertate servabo, videlicet quod ab eis exactiones aliquas seu tallias nullatenus exigam vel exigi faciam, et defunctis earum rectoribus, ipsas vel domos earum minime spoliabo vel faciam spoliari, nec administrationi earum seu custodiae [Col. 0137D] occasione alicujus consuetudinis vel aliqua alia, nisi forte rogatus ab episcopo vel capitulo, me immiscere praesumam, sed omnia sine diminutione aliqua defunctorum successoribus reserventur, nec electioni episcopi vel alterius rectoris Ecclesiae faciendae per me vel per quamcunque aliam personam me immiscebo, nec aliquam violentiam faciam [Col. 0138A] vel impedimentum praestabo quo minus electio canonice ac libere celebretur. Item pacem seu treugam, sicut mihi per Ecclesiam Romanam vel ejus legatum seu nuntium injunctum fuerit, bona fide servabo et faciam per meum districtum pro posse meo inviolabiliter observari. Item, si aliqua persona ecclesiastica in meo districtu aliquos haereticos nominaverit vel credentes, vel per meipsum cognoscere potero aliquos haeresim praedicare vel facere conventicula illicita, ipsos persequar secundum legitimas sanctiones, et eorum bona omnia infiscabo. Item Judaeos ab omni administratione publica vel privata penitus removebo, et nullo unquam tempore eosdem vel alios ad eamdem administrationem assumam vel aliam, nec eorum consilio utar contra Christianos, nec in domibus suis Christianos vel Christianas ad servitium suum eos permittam habere; et si contra hanc prohibitionem habuerint vel tenuerint, tam Judaeorum quam Christianorum [Col. 0138B] morantium cum eisdem bona omnia infiscabo. Item ecclesias incastellatas mei districtus ad arbitrium dioecesani episcopi vel aliorum praelatorum ad quos pertinere noscuntur penitus diruam, vel etiam reservabo si quas duxerint reservandas; quas ipsis praelatis tradam, ut perpetuo possideantur ab eis. Item de me conquerentibus secundum tuum vel alterius legati, vel judicis delegati seu ordinarii arbitrium justitiam faciam. Item, si quis de meo districtu propter suos excessus excommunicatus fuerit, et commonitus ab ecclesiastico judice non satisfecerit infra mensem, ei centum solidos monetae cursil. auferam, imo quolibet mense in quo excommunicatus permanserit, ei summam auferam praetaxatam; si vero solvendo non fuerit, eum ponam sub banno. Haec autem me dico facturum si ab ecclesiastico judice fuero certioratus. Ut autem haec omnia per me ac successores meos firmius observentur, haec castra, videlicet castrum de Lursmarin, et Perosum, et [Col. 0138C] Cesaristam, tibi duxi obliganda nomine Romanae Ecclesiae, et cuicunque et quandocunque volueris assignabo corporaliter possidenda, meis custodienda expensis, nec ea per me vel alios auferam, et si ablata fuerint, bona fide recuperabo ea, et restituam custodibus qui per te, vel Romanam Eccesiam, fuerint deputati. Cum comite juraverunt Bertrandus de Vilamauri, Ricavus de Insulamajor, Raimbaldus Dalfini, W. de Sabrano, W. Gaufridus de Avenione, W. Cucuron, Bertrandus de Sancto Maximo, Guigo Roza, R. de Subrano, W. Raimundi de Vacheriis, Bertrandus de Pertuso.



CAP. XIV.

In nomine Domini nostri Jesu Christi. Anno ejusdem Incarnationis 1209, IV Idus Septembris, anno pontificatus domini Innocentii papae III duodecimo. Nos consules et cives Cavellicenses juramus super sancta Dei Evangelia manu tacta tibi magistro Miloni domini papae notario A. S. L. de [Col. 0138D] mandato et auctoritate tua quod bona fide, sine omni malo ingenio, et sine fraude, consulemus et operam dabimus pro posse nostro quod dominus R. comes Tolosanus, etc., sicut in forma juramenti quod praestiterunt homines de Montepessulano plenius continetur.





CVIII. DOMINO PAPAE. De victoria habita contra haereticos.
[Col. 0137D]

Sanctissimo Patri et domino INNOCENTIO Dei gratia summo pontifici, frater ARNALDUS dictus abbas Cistercii, et MILO humilis servus ejus, tam debitum quam devotum voluntariae servitutis obsequium.

Benedictus omnipotens Dominus qui cum sit magnus [Col. 0138D] in magnis, mirabilia gloriosius operatus in minimis, prosperum fecit verbum quod egressum est de ore vestro contra fidei subversores, qui peccatis exigentibus nimium pullularant in provincia Narbonensi. Ipso siquidem faciente dissipati sunt inimici ejus, et mox a facie ipsius fugerunt qui eum oderant et dissipaverant legem ejus. Advenientibus sane illustri duce Burgundiae aliisque magnatibus [Col. 0139A] cum tanta multitudine signatorum quanta inter Christianos non creditur aliquando convenisse, in eorum adventu usque adeo invasit tremor hypocritas ut quasi miraculose fugerent ante faciem subsequentium, maxime post civitatis Biterrensis excidium et ruinam. Licet enim cives civitatis ejusdem per nos et suum episcopum diligenter commoniti fuerint, eisdemque sub excommunicationis poena duxerimus injungendum ut vel haereticos quos habebant cum rebus suis crucesignatis traderent, vel, si hoc non possent, exirent de medio eorumdem, alioquin sanguis eorum super capita sua esset, ipsi tamen nostris non acquieverunt monitis et mandatis, imo super defendenda civitate contra signatos cum ipsis haereticis juramento interposito convenerunt. [Col. 0139B] Appropinquante igitur exercitu civitati, domini quorumdam castrorum adjacentium male sibi conscii, a facie signatorum fugerunt; sed milites et fideles reliqui castrorum ipsorum ad exercitum fiducialiter accedentes, se sua, et ipsa castra in manus signatorum dederunt, fidelitatem eis et hominium facientes; et in vigilia beatae Mariae Magdalenae redditum fuit nobis nobile quoddam castrum quod dicitur Servianum, cui alia plura castra, et ipsa bona admodum, appendebant. In crastino vero, in festo sanctae Magdalenae, in cujus ecclesia cives Bitterrenses dominum suum [(79) 1Kb] dudum proditionaliter interfecerant, mane obsessa est civitas: quae quidem natura loci, viris et victualibus adeo videbatur munita quod per longum temporis putaretur [Col. 0139C] posse quantumlibet exercitum sustinere. Verum, quia non est fortitudo, non est consilium contra Deum, dum tractaretur cum baronibus de liberatione illorum qui in civitate ipsa catholici censebantur, ribaldi et alii viles et inermes personae, non exspectato mandato principum, in civitatem fecerunt insultum, et mirantibus nostris, cum clamaretur: Ad arma, ad arma, quasi sub duarum vel trium horarum spatio, transcensis fossatis ac muro, capta est civitas Biterrensis, nostrique non parcentes ordini, sexui, vel aetati, fere viginti millia hominum in ore gladii peremerunt; factaque hostium strage permaxima, spoliata est tota civitas et succensa, ultione divina in eam mirabiliter saeviente. [Col. 0139D] Disseminato ergo rumore tanti miraculi usque adeo territi sunt universi, ut montana petentes et invia, inter Bitterrensem et Carcassonam reliquerunt castra nobilia plusquam centum, referta tamen cibariis et reliqua supellectili quam fugientes secum nequiverant asportare: inter quae castra erant quamplurima adeo natura loci, viris divitiisque munita ut viderentur insulsum nostri exercitus posse facile longissimo tempore sustinere. Inde, duce Domino, cujus ducebatur amore, in festo sancti Petri ad vincula totus Christi exercitus Carcassonam pervenit [(80) 1Kb] , civitatem utique populosam et in sua perfidia tam loci fortitudine quam divitiarum abundantia [Col. 0140A] gloriantem. Obsessa igitur civitate in crastinum nostri fecerunt insultum in primum suburbium: quod utique licet vallo, muro et propugnaculis valde munitum esset, nostri tamen inter imbres lapidum, inter tela balistarum, inter lanceas et gladios defendentium, quasi sub duarum horarum spatio omnia transcendentes, tam potenter quam mirabiliter intravere suburbium, ipsumque incendio vastaverunt. Inde vero erectis machinis, octavo die captum est majus suburbium, et ab ipsis civibus incendio devastatum.

Conclusis igitur hostibus infra civitatis angustias, cum supra quam crederetur a nostris multa interius cives ipsius laborarent inedia, se ac sua omnia et civitatem ipsam obtulere signatis, dummodo eis [Col. 0140B] vita ex misericordia servaretur, et deducerentur securi tantummodo una die. Habito itaque communi consilio, quasi necessario principes sunt inducti ad hanc misericordiam faciendam; tum quoniam apud homines non videbatur civitas facile posse capi, utpote loci positione et humana industria munitissima, licet hoc facile Deo esset, qui omnia faciebat; tum quia plurimum timebamus ne si vi civitas caperetur, sicut de aliis locis jam contigerat, etiam invitis principibus, sive ab his qui nobiscum erant corpore sed non mente, sive ab ipsis hostibus omnia incendio vastarentur; et sic hujusmodi necessitate inducti, sub praedicta forma recipi permisimus civitatem, ut ea per catholicos viros munita, reliquae civitates et castra quae occupavit [Col. 0140C] exercitus ab haeresi per Catholicorum prudentiam expientur, qua per incolarum nequitiam fuerant hactenus turpiter maculata. Ut igitur terra, quam in servorum suorum manibus Deus dedit, ad honorem ipsius sanctaeque Romanae Ecclesiae ac totius Christianitatis servetur, nobilis vir Simon de Monteforti, sanctitati vestrae, sicut credimus, bene notus, vir armis strenuissimus, fide devotissimus, ac totis viribus persequi desiderans haereticam pravitatem, in principem et dominum terrae ipsius de communi consilio est electus; cujus quantum sit desiderium circa reparandum in partibus illis Ecclesiae Dei statum ex hoc evidenter apparet, quoniam jam ipse disposuit ut de tota terra quam ibidem [Col. 0140D] dederit ei Deus decimae et primitiae Ecclesiis cum integritate solvantur [(81) 1Kb] , ac si quis huic suo proposito contrairet, ipsum tanquam suum et Ecclesiae inimicum totis viribus impugnaret, ac de singulis laribus terrae suae vult annuatim Romanae Ecclesiae denarios tres persolvi; et, ne possit in ditione sua censura ecclesiastiaca vilipendi, constituit ut si castellanus per quadraginta dies in excommunicatione permanserit antequam reconcilietur Ecclesiae, centum solidos, si miles fuerit, vel burgensis quinquaginta, si plebeius quilibet, viginti solidos componat; et in recognitionem dominii Romanae Ecclesiae aliorum dominorum in omnibus salvo jure, disposuit [Col. 0141A] annis singulis certam vobis solvere pensionem [(82) 1Kb] . Pro ipso igitur et cum ipso beatitudini vestrae preces offerimus humiles et devotas quatenus in suis petitionibus, quas faciet per solemnes nuntios qui sunt pro eo ad sedem apostolicam accessuri, eum solita pietate dignemini exaudire; ut per favorem Romanae Ecclesiae terram illam prorsus emundet ab haeretica pravitate. Licet enim major pars exercitus ad partes suas redierit, expedito per Dei gratiam duorum mensium spatio quod vix sperabitur posse per biennium vel triennium expediri, adhuc tamen tot milites aliique probi homines cum dicto nobili remanserunt quod, dummodo ab Ecclesia, cujus negotium ipse gerit, in expensis juvetur, facile sibi erit non solum acquisitam terram defendere, [Col. 0141B] sed expulsis prorsus haereticis, praeter Tolosam, totam aliam occupare. Cum enim, praeter civitates, plusquam ducenta optima castra possideat, ac vicecomitem Biterrensem haereticorum pessimorum defensorem teneat vinculis compeditum, evidenter apparet eum ad muniendam terram hujusmodi et aliam acquirendam multis viris ac viribus indigere. Multa quae desunt praedicti nuntii, sanctitati vestrae referent viva voce, sicut qui semper praesentes fuerunt.





CIX. DOMINO PAPAE. De expugnatione haereticorum.

[(83) 1Kb] Sanctissimo Patri et domino INNOCENTIO Dei [Col. 0141C] gratia apostolicae sedis summo pontifici SIMON comes Leicestriae, dominus Montisfortis, Biterrensis et Carcassonensis vicecomes, salutem et tam debitae subjectionis quam reverentiae plenitudinem.

Noverit sanctitas vestra quod audito mandato vestro mihi specialiter destinato, omni mora postposita ad partes Albienses iter meum super haereticos praeparavi; ubi Dei vocatione et assensu procerum crucesignatorum, quamvis indignus, ad terrae illius regimen et dominatum advocatus et unanimiter electus, ibi ad honorem Dei et fidei catholicae supplementum, si valeam, proposui remanere, spem habens in Domino praecipuam quod pravitas haeretica in illis partibus funditus destruetur, si vestro fruar auxilio, praeveniente gratia Dei, [Col. 0141D] quae duo mihi conferunt spem totius consilii post laborem. Verumtamen, quia labor est sumptuosus duplici de causa, oportet ut cura pervigili, sicut bono inchoastis principio, fine peroptimo terminetis. A terra enim illa proceres terrarum qui ibi in expeditionem super haereticos confluxerant, me fere solum inter inimicos Christi per montes et scopulos vagantes cum non multo milite reliquerunt; et terram prae nimia paupertate, cujus bona destructa sunt, sine vestro et fidelium auxilio non potero diutius gubernare. Ipsi enim haeretici partim castella reliquerunt vacua et subversa fugientes, partim vero ex illis fortioribus adhuc tenent, Dei exercitui [Col. 0142A] resistentes, donec ipsorum spurcitia victrice Dei dextera comprimatur. Oportet siquidem me conducere soldarios qui mecum remanserunt grandiori pretio quam in aliis guerris. Vix enim possum aliquos retinere nisi duplici remunerentur remuneratione. Statutum est vero quod Ecclesia Romana, quae caput nostrum et fidei catholicae esse dignoscitur fundamentum, solutione trium denariorum ab unoquoque hospitio annuatim per illam terram perenniter congaudebit; et hoc peto a vestra sanctitate firmiter confirmari. Decimas siquidem, quas hucusque haeretici detinuerunt, dignum duxi ecclesiis terrae et ecclesiarum ministris sine aliqua diminutione per totam terram fideliter dispensare. Caeterum, his ita jam pro posse meo ad honorem Dei dispositis, [Col. 0142B] vestram mea parvitas deposcit sanctitatem ut dictam terram quae mihi ex parte Dei et vestra, et per legatum vestrum abbatem Cistercii, communicato super hoc tenus exercitus consilio, mihi et haeredibus meis, illis etiam qui laboris participes ejusdem terrae secundum merita acceperint portionem, benigne dignemini confirmare. Venerabilem siquidem virum abbatem Cistercii prae caeteris negotio Dei fideliorem et proniorem in omnibus inveni, sermone, opere, consilio, fide integra constantiorem. Et, quia non nocet admisso subdere calcar equo, vestrae supplico paternitati ut de me et de terra sit ipse sollicitus, sicut consuevit, per apostolicam monitionem dignemini commonere. Verum, quia quae expediunt non valeo penitus praenotare, sanctitati [Col. 0142C] vestrae dilectum et fidelem meum nobilem virum R. latorem praesentium transmittere decrevi, cujus absentiam graviter me expedit sustinere, cum ipse mihi fuerit pars consilii et auxilii supplementum, ut quae vestrae sanctitati ex parte mea dixerit firmiter rata habeatis.



CX. ADULPHO QUONDAM COLONIENSI ARCHIEPISCOPO. Confirmatur ei pensio 250, marcarum. (Laterani, VII Idus Novembris.)

Solet annuere sedes apostolica piis votis, et honestis petentium precibus favorem benevolum impertiri. Eapropter tuis justis postulationibus grato concurrentes assensu, provisionem ducentarum et [Col. 0142D] quinquaginta marcarum quam tibi venerabilis frater noster Coloniensis archiepiscopus de consilio et assensu priorum et conniventia nobilium terrae ac ministerialium et civium Coloniensium ad mandatum nostrum percipiendam annis singulis assignavit, sicut in ejus authentico continetur, auctoritate tibi apostolica confirmamus et praesentis scripti patrocinio communimus. Nulli ergo, etc., hanc paginam nostrae confirmationis infringere, vel ei, etc. Si quis autem hoc attentare praesumpserit, etc. usque incursurum.

Datum Laterani, VII Idus Novembr., pontificatus nostri anno duodecimo.



CXI. PRIORI ET FRATRIBUS JEROSOLYMITANI HOSPITALIS SANCTI AEGIDII. Confirmatur eis donatio facta a comite Forcalcariensi. (Laterani, II Kal. Novembris.)
[Col. 0143A]

Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus grato concurrentes assensu, castrum, burgum et palatium de Manuascha et alia omnia cum suis pertinentiis a Guillelmo quondam comite Forcalcariensi domui vestrae pie concessa, sicut ea juste ac pacifice possidetis, et in instrumento ipsius comitis continetur, vobis et per [Col. 0143B] vos domui vestrae auctoritate apostolica confirmamus, et praesentis scripti patrocinio communimus. Ad majorem autem cautelam instrumentum praedictum de verbo ad verbum huic nostrae paginae duximus inserendum; cujus tenor est talis: »Ego Guillelmus, Dei gratia comes Forcalcariensis, filius domini comitis Bertrandi et dominae comitissae Jaucerandae, pietatis intuitu et in redemptione peccatorum meorum et parentum meorum, et in compensatione damni Hospitali et fratribus a me illati, dono et jure perfectae donationis inter vivos trado in perpetuum, sine omni retinemento, Domino Deo et fratribus Hospitalis Jerosolymitani praesentibus et futuris in manus de te fratre Petro de Falcone ejusdem Hospitalis priore propriam domum meam, scilicet palatium [Col. 0143C] de Manuascha, cum omnibus pertinentiis suis, quod meis sumptibus aedificavi, et praeterea quidquid quocunque jure ad me pertinet vel quandocunque pertinuit in burgo et castro de Manuascha et in eorum pertinentiis et in totas auras intus et extra, cum terris cultis et incultis, pratis, nemoribus, aquis, aquarum decursibus, et cum hominibus et feminabus, et cum justitiis, firmantiis, et jurisdictione, et explectis, sicut melius generaliter vel specialiter posset nominari, sicut ego vel aliquis de genere meo per nos vel per alium unquam melius vel plenius habuimus vel possedimus vel habere vel possidere visi sumus ubicunque in omnibus suprascriptis territoriis, seu in quolibet eorum, hoc est, usque ad [Col. 0143D] territorium Sanctae Tuliae, et usque ad territorium Petraeviridis, et usque ad territorium Montisfuronis, et usque ad territorium Sancti Martini, et usque ad territorium Dalfini, et usque ad territorium de Vols, et usque ad flumen Durentiae: quae utique omnia in eadem donatione in formam suprascriptam concludo, et profiteor et in veritate recognosco me eamdem dudum domui Hospitalis celebrasse donationem, et a tempore praedictae donationis omnia praedicta pro domo Hospitalis possedisse. Et modo in praesenti totum praedictum palatium, et burgum, et castrum de Manuascha, et totas auras, et si quid meo nomine in praedictis vel infra praedicta loca possideo, nomine Hospitalis et fratrum ibidem Deo servientium praesentium et futurorum me constituo [Col. 0144A] possidere, tantum dum vixero, ut exinde fratres Hospitalis sua auctoritate, nullius requisito consilio, nec alicujus voluntate exspectata, omnium suprascriptorum possessionem absque contradictione valeant occupare et ut proprium habere ad omnes voluntates suas inde faciendas. Praeterea corpus meum vovens et offerens pro sepultura coemeterio domus Hospitalis, profiteor et in veritate recognosco Guigonem avunculum meum bonae memoriae praedictorum locorum omnium domui Hospitalis et fratribus praesentibus scilicet et futuris fecisse donationem, quam specialiter bona fide et sine dolo laudo et in perpetuum confirmo. Omnia itaque et singula sicut superius scripta sunt me perpetuo bona fide servaturum per me successoresque meos nec aliquo [Col. 0144B] jure scripto vel non scripto, vel ratione contraventurum per stipulationem promitto, et me et meos inde devestio, et domum sive domos Hospitalis et fratres scilicet praesentes et futuros inde investio. Et, ut praedicta donatio et omnia suprascripta post obitum meum majori et perpetua gaudeant firmitate, barones et proceres meos et homines de Manuascha, quorum nomina infra scripta sunt, per sacramentum fidelitatis et hominii quo mihi tenentur astricti commoneo, eosque de novo jurare praecipio ut praedictam donationem tam devote factam pro posse suo servent et servari procurent; et, si quis in posterum contra praedictam munificentiam aliquo modo venire tentaret, contra illum vel illos pro posse suo domui et fratribus Hospitalis auxilium et [Col. 0144C] consilium impendant, ab omni violentia defendant, et ipsis Hospitalariis homines de Manuascha in omnibus et per omnia tanquam veris dominis obedientes existant, et de praedictis, si necessitas exigeret, testimonium ferant. Praedictae quoque donationi specialiter adjicio, scilicet ut jure perfectae donationis habeant in perpetuum omnes haereditates, seu possessiones, vel honores qui fuerunt militum vel hominum castri de Manuascha, quas pro malitia seu perfidia vel proditione quam contra me commiserunt jure confiscationis occupavi, ita ut nullus eorum aliquo tempore suas valeat possessiones recuperare, nisi ad cognitionem domini prioris pro tempore in prioratu Hospitalis residentis a crimine [Col. 0144D] tantae perfidiae ac proditionis sese purgaverint. Ad majorem omnium suprascriptorum firmitatem atque cautelam hanc chartam praesentari volo domino papae et domino imperatori, et in eorum notitia quidquid in ea continetur deduci; et ad perpetuam rei memoriam et indubitabilem fidem eorum sigillis praesentem paginam precor communiri. Ad haec, nos barones et proceres et homines infra scripti piae domini comitis donationi gratum praebentes assensum, bona fide promittimus et tactis sacrosanctis Evangeliis juramus quod omnia et singula et praedicta pro posse nostro domui et fratribus Hospitalis praesentibus et futuris defendemus, et contra omnes ad tuitionem praedictae donationis auxilium et consilium ipsis praestabimus, et nos homines de Manuascha [Col. 0145A] ipsis post obitum domini comitis tanquam dominis fideliter obediemus. Illi itaque qui juraverunt sunt ii: W. de Sabrano, Raimbaudus Osasica, et Raimundus frater ejus, Bertrandus de Villamuro, Guigo Roze, Isnardus de Dalfino, Laugerius de Sancto Maximo, et Bertrandus frater ejus, Petrus Ferulfus, Durandus Basili, Tibanus, Guigo Barbatorta, Ugo de Manuascha, Arbetetus Mimus, W. de Cucurone, Guibertus de Reltania, Lambertus de Rellania frater ejus, Ugo de Montejustio, Petrus Nigrellus, Bertrandus Savini, Laugerius Savini, W. Cornuti, W. de Forcalle, Ramundus Riperti, Rostagnus Roze, W. de Villamuro, Bertrandus Cornuti, Bertrannetus de Villamuro, W. Petri de Manuascha, Garnerius, Ramundus [Col. 0145B] Bonustosius, Bertrandus Felicius, W. Vetula Bertrandus de Sannone, W. Garnerii, Joannes Petri, W. Rainaudi, Isnardus Rainaudi, Petrus Rostagni, Geraudus Ebraudi, W. Simon, Bernardus Ricolus, Petrus Niger, W. de Terralo, Stephanus Mercerii, W. de Croso, Paganus, Poncius Rainaudi, Petrus Gaudi, Joannes Capuci, Matthaeus, Petrus Bona et filius ejus Petrus, Rainaudus de Bariolo, Rostagnus de Sancto Petro, Bernardus Cassarius, Stephanus Bochiardi, W. Vetus, Imbertus Mazellari, Guerrinus, Petrus Raxenni, Bernardonus, Odo, W. Marquisius, Petrus Scoferius, Joannes Unctor, Isnardus Cusenderius, Petrus Blanchuberius, Ruffus Veridiz, Cor de Roure, Ramundus Sestaronus, W. Bergononus, W. Faber, Bernardus [Col. 0145C] Banniator, Petrus Niger, Croginus, Joannes Rueme, Bertrandus Furnerius, Geraudus Maurelli, Jacobus Malpel, Petrus Rueme, W. de Sancto Martino, Bertrandus de Arelato, W. Micolavi, Redonnus, Geraudus Buerius, Bertrandus Mazellarius, Guigo Arquerius, W. Aurici, Petrus Breti, Petrus Gallina, Petrus Radeire, Fulquerius, Petrus Andreas, W. Benedictus, W. Martelli, Arnaudus Agrena, Joannes Descalcius, Petrus Rascatius, Arbertus de Villamur, Adam, W. Joannes, W. Vincenci, Tedanus, W. de Leuno, Jacobus de Pruneriis, W. Feutrerius, Petrus Barreti, Martinus Croterii, Michael Ginardi, Joannes de Opere, Joannes de Nonai, Stephanus Recobreire, Joannes Saza, Jacobus Breti, Stephanus [Col. 0145D] Rossalpaix, Petrus Stephanus, Bartholomaeus monachus, Bonetus Aifre, W. Garemberga, Totas auras, Rogerius, W. Blanc, Petrus Bernardus, Bertrandus Vetus, Rofre, Andreas Paneri, Poncius Sartor, Giraudus Sartor, Petrus Sartor, Raimundus Durandi, Joannes Ricardus, Maurannetus, Stephanus Serrator, W. Rainaudi, Joannes Ruffus, Joannes Raxenni, Petrus Autricus, Petrus Adam, Geraudus de Valanciola, Petrus Monachus, Petrus Bramancionus, Maurannus Rostagnus berbegerius, Petrus Bona, Michael Arnulfi, Bertrandus Gali, Vincentius Sagnator, Joannes Brunelli, Radulfus de Volvei, Ramundus Barreti, Ramundus Barbaroti, Bertrandus Corcosson, Buerius, Bertrandus de Malafogacia, Petrus Botellerius, Michael Cotalonga, [Col. 0146A] Petrus Robaudus, Ugo Bernardus, Joannes Garinus, Joannes Frenerius, Joannes Mercerius, W. Bos, Bernardus de Recluso, Columbus Pipeti, Ugo Martini, Poncius Gebelini, W. Robaudus, Roma Senoreti, Geraudus Furgoni, Bertrandus de Salto, W. Gase, W. Furgoin, Germanus Audebertus de Valentiola, W. Bibensaquam murator, Joannes Faber, Jacobus Borgarelli, W. Imberti, Ramundus Rainaudi, Imbertus Faber, Petrus Barbaroti, W. Felicius Joannes Niger, Petrus Gontardus, W. Bibensaquam berbegerius, Poncius Mexoneri, Aymus Capuci, Guigo Capuci, Petrus Olive, W. Garemberge, Petrus de Curello, Petrus Squeire, Raimundus Motetus, Petrus Remusati, Bernardus Faber, Simon Ramundus Bexonius, Martinus Garini, Ramundus [Col. 0146B] Buerius, Rostagnus Hospitalarius, Bertrandus Testa, W. Recobreire, Petrus Bernardus, W. Ramundus, Geraudus Faiditi, W. Gaufredi, W. Guido, Isnardus Cosini, Martinus Corderii, Joannes Furnerius, Martinus Florentii, Ramundus Arnaudus, Ramundus Sauneri, Isnardus Rostagni, Petrus Revelli, Joannes Fretun, Petrus Robaudi, Geraudus Gerini, Is. Joannes Merceri, W. Bos, Bernardus W. Robaudi, Bernardus Jacobus, Ramundus Guavaudani, Joannes Burseri, Petrus Alvernaci, Poncius Cabreri, Joannes berbegeri, W. Braidun, Gaufredus Ranulfi, Petrus Berni, Ramundus Astorgo, Petrus de Mura. Petrus notarius domini supradicti comitis W. mandato hanc hujus piae donationis [Col. 0146C] chartam dictavit, et propriis manibus conscripsit, et cum hoc praesenti plumbeo sigillo ipsius comitis corroborando publice sigillavit.« Nulli ergo omnino hominum liceat hanc paginam nostrae confirmationis infringere, vel ei, etc., usque incursurum.

Datum Laterani, II Kal. Novembris, pontificatus nostri anno duodecimo.



CXII. NOBILI VIRO PONCIO LUGDUNENSI. Datur ei facultas conferendi decimas. (Laterani, IV Non. Novembris.)

Cum a nobis petitur quod justum est et honestum, tam vigor aequitatis quam ordo exigit rationis, [Col. 0146D] ut id per sollicitudinem officii nostri ad debitum perducatur effectum. Eapropter, dilecte in Domino fili, tuis justis postulationibus grato concurrentes assensu, ut decimas possessionum castri de Keriscoth et Calavath Ecclesiae ipsius castri cum episcopi dioecesani assensu sine juris praejudicio alieni possis conferre, auctoritate tibi praesentium indulgemus. Nulli ergo omnino hominum liceat hanc paginam nostrae concessionis infringere vel ei, etc., usque incursurum.

Datum Laterani, IV Non. Novembr., anno duodecimo.



CXIII. CONSTANTINOPOLITANO PATRIARCHAE. Ut quemdam canonicum recipi faciat (Laterani, ut in alia.)
[Col. 0147A]

Si preces apostolicas pro iis tibi dirigimus et mandatum quorum habes notitiam pleniorem, tanto nos convenit facilius exaudiri quanto eis pro quibus scribimus, praeter nostra monita, propria merita suffragantur. Inde est quod pro dilecto filio G. clerico charissimi in Christo filii nostri Henrici Constantinopolitani imperatoris illustris fraternitatem tuam rogandam duximus et monendam, per apostolica tibi scripta mandantes quatenus eumdem pro reverentia beati Petri et nostra, intuitu quoque imperatoris ejusdem, qui nobis pro eo humiliter [Col. 0147B] supplicavit, in ecclesia Sanctae Sophiae recipi facias in canonicum et in fratrem, mandatum apostolicum taliter impleturus quod tua fraternitas possit exinde merito commendari.

Datum Laterani, etc., ut in alia.



CXIV. VARISSIENSI THEBANO, ET LARISSENSI ARCHIEPISCOPIS. De fidelitate praestanda imperatori. (Datum, ut in alia.)

Charissimus in Christo filius noster Henricus Constantinopolitanus imperator illustris sua nobis conquestione monstravit quod quidam, tam Latini quam Graeci archiepiscopi et episcopi, et imperialium monasteriorum abbates, de toto imperio Romaniae fidelitatem ei debitam facere contradicunt. [Col. 0147C] Nolentes igitur quod idem sua justitia defraudetur, fraternitati vestrae per apostolica scripta mandamus quatenus, si dictus imperator de aliquo praelatorum ipsorum, qui ei recusant fidelitatem debitam exhibere, suam coram vobis deposuerit quaestionem, vos eos ad id monitione praemissa per censuram ecclesiasticam sublato appellationis obstaculo praevia ratione cogatis. Quod si non omnes iis exsequendis, etc., duo vestrum, etc., ut in alia



CXV. ARCHIEPISCOPO VARISSIENSI, ET EPISCOPO SALIMBRIENSI, ET DECANO SANCTAE MARIAE DE BLAKERNA CONSTANTINOPOLITANO. De praepositis ab imperatore constitutis. (Laterani, ut in alia.)
[Col. 0147D]

Gravem ad nos charissimus in Christo filius noster Henricus Constantinopolitanus imperator illustris querimoniam destinavit, quod venerabilis frater noster patriarcha Constantinopolitanus in praeposituris ad eum spectantibus pro suae voluntatis arbitrio volens praepositos ordinare ipso penitus inconsulto, praepositos institutos in eis et earumdem clericos tanquam excommunicatos evitat in ipsius praejudicium et gravamen. Unde eidem dedimus in mandatis ut ab ipsius super praemissis molestatione indebita conquiescens, praepositos institutos in eis taliter in pace dimittat, quod inter [Col. 0148A] eum ac imperatorem ipsum, quod absit! non possit scandalum exoriri. Quocirca discretioni vestrae per apostolica scripta mandamus quatenus dictum patriarcham ad id moneatis attentius et inducere procuretis. Quod si non omnes, etc., duo vestrum, etc.

Datum Laterani, ut in alia



CXVI. PATRIARCHAE CONSTANTINOPOLITANO De eadem re. (Laterani, II Non. Novembris.)

Gravem ad nos, etc., in eumdem fere modum usque gravamen. Cum igitur illius jura debeas servare illaesa qui te super tuis justitiis non molestat, fraternitati tuae per apostolica scripta mandamus [Col. 0148B] quatenus ab ipsius super praemissis molestatione indebita conquiescens, praepositos institutos in eis taliter in pace dimittas quod inter te ac imperatorem ipsum, quod absit! non possit scandalum exoriri.

Datum Laterani, II Non. Novembris, anno duodecimo.



CXVII. EIDEM. Non licere patriarchae unire sedes episcopales (Laterani, II Non. Novembris.)

Oblata nobis charissimi in Christo filii nostri Henrici Constantinopolitani imperatoris illustris conquestio patefecit quod episcopatus Dan. et Euthlochi [Col. 0148C] existentes in parte Venetorum unisti, eo penitus inconsulto, in ipsius praejudicium et gravamen. Cum igitur, etc., ut in alia, usque mandamus quatenus si est ita, unionem ipsam taliter studeas revocare quod inter te, etc., usque suboriri. Alioquin venerabilibus fratribus nostris archiepiscopo Varissiensi et episcopo Salimbriensi et dilecto filio decano Sanctae Mariae de Blakerna Constantinopolitano dedimus nostris litteris in mandatis ut quod in praejudicium ipsius imperatoris super praemissis praesumptum invenerint, sublato appellationis obstaculo non differant legitime revocare, significaturi nobis si ad uniendas episcopales sedes, quod sine speciali mandato nostro tibi non licet, procedere attentasti [(84) 1Kb] .

[Col. 0148D] Datum Laterani, II Non. Novembris, pontificatus nostri anno duodecimo.

Scriptum est ipsis in eumdem modum usque quod venerabilis frater noster patriarcha Constantinopolitanus, etc., usque univit, etc., ut in alia, usque gravamen. Unde eidem dedimus in mandatis, ut si est ita, unionem ipsam taliter studeat revocare quod inter eum, etc., usque suboriri. Quo circa discretioni vestrae per apostolica scripta mandamus quatenus si dictus patriarcha mandatum nostrum neglexerit adimplere, vos quod in praejudicium ipsius imperatoris super praemissis praesumptum inveneritis, sublato appellationis obstaculo non differatis legitime [Col. 0149A] revocare, significaturi nobis si ad uniendas episcopales sedes, quod sine speciali mandato nostro sibi non licet, idem patriarcha procedere attentavit. Quod si non omnes, etc., duo vestrum, etc.

Datum Laterani, II Non. Novembris, anno duodecimo.



CXVIII. OTTONI ILLUSTRI ROMANORUM IMPERATORI SEMPER AUGUSTO. De negotio episcopi Bambergensis. (Laterani, Idibus Novembris.)

Quantumcunque sit detestabile illud horribile facinus quod in nece clarae memoriae Philippi quondam ducis Sueviae commissum fuit a filiis Belial, [(85) 1Kb] detestandum est tamen et illud iniquum judicium [Col. 0149B] quod contra venerabilem fratrem nostrum Pabembergensem episcopum occasione necis illius nimis exstitit inordinate praesumptum; quoniam, etsi forte culpabilis super hoc idem episcopus potuisset ostendi ordinato tamen et aequo debuerat examine judicari. Unde nos ipsum negotium volentes reducere ad tramitem rationis, dudum venerabili fratri nostro Hugolino Ostiensi episcopo, et dilecto filio Leoni tituli Sanctae Crucis presbytero cardinali tunc apostolicae sedis legatis, illud commisimus sub hac forma, ut si super nece praedicti ducis, accusatore contra praedictum episcopum legitimo comparente, fuisset coram ipsis culpabilis comprobatus, ab omni eum officio et beneficio ecclesiastico sublato cujuslibet contradictionis et appellationis obstaculo deponere [Col. 0149C] procurarent; alioquin indicerent ei purgationem canonicam; in qua si forte deficeret, censura eum simili condemnarent; quod si legitime se purgaret denuntiarent eum subjecto crimine penitus innocentem; ante omnia providentes ut si quid contra eum vel ejus Ecclesiam esset perperam attentatum, in statum debitum revocarent. Cumque postmodum ab eisdem legatis memoratus episcopus evocatus se gravibus exponens periculis, ad ipsorum praesentiam accessisset, ejusdem impedientibus adversariis et ad sedem apostolicam appellantibus, in negotio non exstitit memorato processum. Verum licet praefixo ab illis termino propter hoc idem episcopus ad apostolicam sedem accesserit, hi tamen [Col. 0149D] qui duxerant appellandum, quanquam in comitatu tuo fuerint cum coronandus ad nostram praesentiam accessisti, coram nobis tamen contra dictum episcopum comparere per se vel responsales idoneos minime curaverunt. Licet ergo juxta juris rigorem aliter potuerimus in negotio ipso procedere, ad abundantiorem tamen cautelam venerabilibus fratribus nostris archiepiscopo Maguntino et Herbipolensi episcopo et dilecto filio abbati Fuldensi Herbipolensis dioecesis nostris damus litteris in praeceptis ut in statum pristinum revocent quidquid contra saepefatum episcopum vel ipsius Ecclesiam perperam invenerint attentatum, contradictores, si qui [Col. 0150A] fuerint, vel rebelles per excommunicationis sententiam in personas et interdicti, si necesse fuerit, in terras eorum, appellatione postposita coercendo, nonobstante sententia quae contra ipsum dicitur promulgata cum ipso jure nulla penitus sit censenda. Denuntiatione vero publice facta, si super nece praefati ducis, accusatore legitimo infra tres menses contra dictum episcopum comparente, culpabilis coram eis fuerit comprobatus, ab omni eum officio et beneficio ecclesiastico sublato cujuslibet contradictionis et appellationis obstaculo deponere non postponant. Alioquin ex tunc omni contradictione, appellatione, ac excusatione cessante, purgationem canonicam eidem indicant: in qua si forte defecerit, eum simili censura condemnent. Quod si legitime [Col. 0150B] se purgaverit, denuntient eum super objecto crimine penitus innocentem, molestatores ipsius per censuram canonicam appellatione postposita compescendo. Quocirca serenitatem tuam rogandam duximus et monendam quatenus diligenter efficias ut quod a nobis rationabiliter est provisum, efficaciter impleatur, non permittens ut quisquam difficultatem ingerat vel impedimentum opponat, universis rebus dictis episcopi et Ecclesiae suae quas, prout asseritur, detines, eidem sine difficultate qualibet restitutis.

Datum Laterani, Idibus Novembris, pontificatus nostri anno duodecimo.



CXIX. MAGUNTINO ARCHIEPISCOPO, ET EPISCOPO HERBIPOLENSI, ET ABBATI FULDENSI HERBIPOLENSIS DIOECESIS. De eadem re. (Datum, ut in alia.)
[Col. 0150C]

Quantumcunque sit detestabile illud horribile facinus quod, etc., ut in alia per totum usque quanquam in comitatu fuerint charissimi in Christo filii nostri Ottonis illustris Romanorum imperatoris cum ad nos coronandus accessit, in nostra tamen praesentia contra dictum episcopum comparere per se vel responsales idoneos, etc., ut in alia usque cautelam, discretioni vestrae praesentium auctoritate praecipiendo mandamus quatenus in statum pristinum revocetis quidquid contra saepefatum episcopum, etc., in eumdem fere modum ut in alia usque [Col. 0150D] culpabilis coram vobis fuerit comprobatus, ab omni eum officio et beneficio ecclesiastico sublato cujuslibet contradictionis et appellationis obstaculo deponatis, etc., in eumdem fere modum ut in alia, usque compescendo. Quod si non omnes, etc.

Datum, ut in alia.



CXX. SALZEBURGENSI ARCHIEPISCOPO. De eadem re. (Laterani, ut in alia.)

Quantumcunque sit detestabile illud, etc., ut in alia usque judicari. Cum igitur dilectus filius nobilis vir dux Austriae quaedam bona ipsius et Ecclesiae [Col. 0151A] suae occasione hujusmodi detineat, sicut dicitur, occupata, eumdem nobilem rogamus attentius et monemus per apostolica sibi scripta mandantes ut bona ipsa cum fructibus medio tempore perceptis ex eis dicto episcopo vel ejus nuntio sine qualibet difficultate restituere non postponat. Quocirca fraternitati tuae per apostolica scripta praecipiendo mandamus quatenus si dictus dux quod mandamus neglexerit adimplere, tu eum ad id per excommunicationis sententiam in personam et interdicti, si opus fuerit, in terram suam appellatione remota compellas.

Datum Laterani, etc., ut in alia.



CXXI. NOBILI VIRO DUCI AUSTRIAE. De eadem re. (Laterani, Idibus Novembris.)
[Col. 0151B]

Quantumcunque sit detestabile illud facinus, etc. ut in alia usque judicari. Cum igitur quaedam bona ipsius et Ecclesiae suae occasione hujusmodi detineas, sicut dicitur, occupata, nobilitatem tuam rogamus attentius et monemus, per apostolica tibi scripta praecipiendo mandantes quatenus bona ipsa cum fructibus medio tempore perceptis ex eis dicto episcopo vel ejus nuntio sine difficultate qualibet restituere non postponas. Alioquin venerabili fratri nostro Salzeburgensi archiepiscopo nostris damus litteris in praeceptis ut te ad id per excommunicationis sententiam in personam et interdicti, si opus [Col. 0151C] fuerit, in terram tuam appellatione remota compellat.

Datum Laterani, Idibus Novemb., pontificatus nostri anno duodecimo.



CXXII. NOBILI VIRO SIMONI DE MONTEFORTI, COMITI LECESTRIAE, VICECOMITI BITERRENSI. Confirmantur ei omnia facta per legatos sedis apostolicae. (Laterani, II Idus Novembris.)

Habuisse bajulos Dominici verbi fidem ad sinapis evangelicae quantitatem felix tuae translatio promotionis ostendit, dum nominationis tuae non solum sed et denominationis vocabula bonis interpretatus operibus, in auditu auris obedisti secundum nomen [Col. 0151D] tuum in locum peregrinationis exire [(86) 1Kb] , ac sicut mons infirmas partes Ecclesiae muniturus, ad verbum praedicatorum fidelium es translatus, ut tuae denominationis deludendo vocabulis in bello Domini fortis esses, pugnandoque cum ministris antiqui serpentis, atrum haereticorum atrium a forti dudum custoditum armato fortior superveniens de ipsius erueres potestate, et non solum ejus spolia distribueres, verum etiam arma in quibus confidebat auferres. Hujus itaque considerationis obtentu, cum in manibus tuis et aliorum fortium quos in sanctum exercitum congregatos zelus Domini contra fidei subversores armavit nec non etiam legatorum [Col. 0152A] nostrorum Carcassonensem et Biterrensem civitates ac alias haereticorum terras mirabiliter Altissimus tradidisset, principes ejusdem exercitus cum praefatorum legatorum consilio tuo ipsas regimini commiserunt, sperantes in Domino quod per providentiam tuam omnis ab ea debeat haereticae pravitatis eliminari spurcitia et ibidem salubriter reformari puritatis catholicae disciplina. Nos igitur quod ab ipsis pie ac provide factum est ratum et gratum habentes, civitates et terras ipsas, sicut tibi sunt ad divinae majestatis honorem pro tutela pacis et fidei defensione concessae, tibi et haeredibus tuis in fide catholica et devotione sedis apostolicae permanentibus auctoritate apostolica confirmamus et praesentis scripti patrocinio communimus, principalium [Col. 0152B] dominorum et aliorum etiam, si quibus forte competit, jure salvo, exceptis prorsus haereticis, fautoribus, credentibus, defensoribus et receptatoribus eorumdem: in quos etiam secundum sacrae legis censuram auctoritatis est aculeus dirigendus, cum facientes et consentientes pari poena canonica provisio persequatur. Ad indicium autem quod terras ipsas in devotione apostolicae sedis et sancta religione conservare disponas [(87) 1Kb] , tres denarios statuisti per singulas domos ejus annualiter Ecclesiae Romanae solvendos, et illorum pravam consuetudinem, qui secundum partium finitimarum abusum decimas et primitias ecclesiasticas haereditario jure, imo injuria sibi vendicant, abolere, ipsas [Col. 0152C] juxta legitimas sanctiones ad Ecclesias revocando. Decernimus ergo ut nulli omnino hominum liceat hanc paginam nostrae confirmationis, etc., usque incursurum.

Datum Laterani, II Idus Novembris, pontificatus nostri anno duodecimo.



CXXIII. NOBILI VIRO SIMONI DE MONTEFORTI. Respondet epistolae 109. (Laterani, III Idus Novembris.)

Nuntios et apices tuos paterna benignitate recepimus, et suggesta per ipsos intelleximus diligenter, omnipotenti Deo laudes et gratias referentes de iis quae contra pestilentissimos hostes suos per te simul et alios ad hoc opus orthodoxae fidei zelo succensos [Col. 0152D] misericorditer est et mirabiliter operatus. Illud autem auditui nostro dedit gaudium et laetitiam quod terris haereticorum contagione purgatis consilium Altissimi te praefecit, quod speremus in Domino quod per prudentiam tuam in his quae gesta sunt et gerenda Ecclesia sua sit multipliciter profectura. Quapropter petitiones tuas nobis oblatas, in quantum honestas potuit gratiae praestare favorem, gratanter admisimus, terras ipsas tibi ac haeredibus tuis, prout expedire cognovimus, confirmantes, et litteras ad nonnullas provincias et potentes viros ac nobiles mulieres pro tuo succursu, cum aliis quoque litteris ad idem negotium facientibus [Col. 0153A] [(88) 1Kb] , concedentes, charissimos in Christo filios nostros Ottonem Romanorum imperatorem, Aragonum ac Castellae reges illustres ad hoc satis affectuose per speciales litteras exhortando. Et fortassis amplius fecissemus, nisi propter necessitatem urgentissimam terrae sanctae per magnos et speciales nuntios ad nos inde transmissos pro succursu ejus paulo ante destinassemus litteras generales, quarum procul dubio impediremus effectum, si et alias pro re hac e vestigio mitteremus, cum jam ii, quorum animae inter ejusdem terrae pene penitus deficientes aerumnas, in sola post Deum auxilii quod hinc vadat exspectatione respirant, nobis graviter sunt conquesti quod ex indulgentia quam concessimus haereticorum expugnatoribus, succursus praedictae terrae [Col. 0153B] periculose fuerit impeditus. Monemus ergo strenuitatem tuam et exhortamur attentius, in remissionem tibi peccaminum injungentes quatenus attendendo prudenter quod non minor est virtus quam quaerere parta tueri, hoc quod Ecclesiae Dei tuis et aliorum est laboribus acquisitum, a cunctis expiatum perversitatibus expeditum, in sancta religione studeas conservare, ac taliter juxta mandatum legatorum nostrorum ad exstirpandas reliquias haereticae pravitatis intendere quod gratiam divinam et nostram inde possis uberius promereri, sciturus pro certo quod haec agens, in quibus illud duxeris requirendum, consilium a nobis recipies et auxilium opportunum.

[Col. 0153C] Datum Laterani, III Idus Novembris, pontificatus nostri anno duodecimo.



CXXIV. OTTONI ILLUSTRI ROMANORUM IMPERATORI SEMPER AUGUSTO. Ut opem ferat Simoni de Monteforti. (Datum, ut in alia.)

Licet ad promovendum quaelibet opera pietatis prompta debeat imperialis celsitudo consistere, in his tamen quae fidei causam continent speramus eam, prout etiam exoptamus, voluntariam invenire. Sane cum in provincia Narbonensi haeretica dudum pestis usque adeo pullulasset ut veluti cancer serpens partes etiam timeretur finitimas infectura, quinimo in aliquibus infecisset, multifarie multisque [Col. 0153D] modis eam secundum traditam nobis a Domino sancti Spiritus disciplinam laboraverimus abolere, ita quod post multorum praedicatorum et exhortatorum instantiam [(89) 1Kb] , post occisionem denique viri justi, qui a nobis missus ad ipsos gloriosius demum creditur occisus profecisse quam vivus, novissime fide magnus et numero catholicorum exercitus per inspirationem divinam et sollicitudinem apostolicam congregatus, de ipsis mirabiliter triumphavit, captisque fere quingentis tum civitatibus, tum castellis, quae per possessos suos diabolus habitabat, Spiritui paracleto in repletis suis sanctum est ibi habitaculum reparatum. Cum igitur terra ipsa taliter ab haeretica [Col. 0154A] pravitate mandata dilecto filio nobili viro Simoni de Monteforti superno consilio sit commissa, et non solum ad eam in sancta religione servandam, verum etiam ad exstirpandas reliquias hujus pestis, Christianae fraternitatis ei necessarius sit succursus, parumque prosit lolium de una parte messis avelli si radicaturum in alia transplantetur, imperialem magnificentiam rogamus attentius et monemus, in remissionem tibi peccaminum injungentes quatenus orthodoxae fidei zelo succensus, per vires et viros imperii tui subditos necessarium opis et opum consilium et auxilium illuc pro tantae opere pietatis promovendo transmittas, et si quos haereticorum exinde depulsorum confugere contigerit in imperium, non solum recipi non permittas eosdem, verum [Col. 0154B] etiam piissimam Augustorum in eos facias exerceri censuram, ut per haec et alia bona quae Domino feceris inspirante augeat tibi Deus et gratiam in praesenti et gloriam in futuro.

Datum, ut in alia, anno duodecimo.



CXXV. ILLUSTRI REGI ARAGONUM. De eadem re. (Datum, ut supra.)

Licet ad promovendum quaelibet opera pietatis prompta debeat regalis celsitudo consistere, etc., ut in alia, usque transplantetur, regalem magnificentiam, etc., usque per vires et viros potentiae tuae subditos, etc., ut in alia, usque verum etiam piissimam [Col. 0154C] sacrae legis in eos facias exerceri censuram, etc., ut in alia, usque in futuro. Illud autem te ab hujusmodi non revocet pietate quod pro suspecto paganorum incursu ad exterminandum pestilentes jam dictos tibi sit opera minor danda; cum, etsi reputandi utrique sint hostes, quanto ex his exonerare tibi curaveris unum latus, tanto aliud possis adversus aliorum machinamenta firmare; illo insuper ad tuam fortitudinem accedente, quod in loco vicinorum haereticorum catholicos amodo vicinos habebis, et tales quorum obsequia domi militiaeque gratiosiora tibi esse poterunt quam illorum.

Datum, ut supra.

In eumdem modum scriptum est illustri regi Castellae



CXXVI. ABBATIBUS ET ALIIS ECCLESIARUM PRAELATIS IN PARTIBUS NARBONENSIBUS, BITERRENSIBUS, TOLOSANIS ET ALBIGENSIBUS CONSTITUTIS. De bonis haereticorum confiscatis. (Datum, ut in aliis.)
[Col. 0154D]

Optaveramus ut orthodoxae fidei subversores, qui se in partibus vestris a communione fidelium praeciderunt, non solum ea quae sua dicebant, haereticam pravitatem imitando, non perderent, sed ad puritatem catholicam redeundo, nobiscum in charitate ac pace quae nostra sunt etiam possiderent. Verum quia, propter impoenitens cor eorum, super iniquitates [Col. 0155A] suas Dominus de coelo prospexit, ad exterminationem suam rerumque publicationem suarum secundum constitutiones civiles et canonicas est processum, ut, quemadmodum scriptum est, impiorum spolia justi tollant, et divitias thesaurizent ipsorum. Licet igitur ea, quae apud vos quidam haeretici deposuisse dicuntur, sicut et aliae res eorum, pro confiscatis sint merito computanda, quia tamen Christianae religionis non est ex occasione legalium praeceptorum obtentu cupiditatis hoc fieri quod potius causa debet correctionis impleri, universitati vestrae per apostolica scripta praecipiendo mandamus quatenus ea quae penes vos ab haereticis sunt deposita, nisi forsan ad hoc praemoniti sine dilatione curaverint ad Ecclesiae unitatem redire, ut sic [Col. 0155B] de miserationum Domini multitudine sit cum eis misericordia facienda, dilecto filio nobili viro Simoni de Monteforti, cui terra de hujusmodi pestilentium sordibus expiata noviter est commissa, cum consilio et mandato legatorum nostrorum assignare et tradere procuretis, in pios usus pro publicis ejusdem terrae utilitatibus expendenda.

Datum, ut in aliis.



CXXVII. ABBATI SANCTI VICTORIS, ET SANCTAE GENOVEFAE ET SANCTI VICTORIS PRIORIBUS PARISIENSIBUS. Ut tueantur Robertum Malivicini. (Laterani, II Idus Novembris.)

[(90) 1Kb] Attendentes devotionem dilecti filii nobilis viri Roberti Malivicini, qui orthodoxae fidei zelo succensus [Col. 0155C] contra pestilentes haereticos non solum laudabiliter jam pugnavit, verum etiam constanter disponit amodo ad ipsorum exterminationem intendere, terram de qua per manum Domini sunt depulsi cum aliis catholicis habitando, dignum duximus eum pro ecclesiastica libertate pugnantem Ecclesiae patrocinio confovere. Quocirca discretioni vestrae per apostolica scripta mandamus atque praecipimus quatenus si quis eum ac socios suos in his quae pacifice possidebant cum iter arripuerunt ad hujusmodi Dei servitium exsequendum molestare praesumpserit, aut ea quae sibi tenentur reddere solvere recusarint, seu etiam unicam ejus filiam auferendo nobilem offenderit memoratum, vos eum ut ab eorum [Col. 0155D] omnino vexatione desistat, et de damnis ac injuriis irrogatis satisfaciat competenter, eisdem per censuram ecclesiasticam sublato appellationis obstaculo, sicut justum fuerit, compellere procuretis, matrem et sororem ejusdem nobilis viduas, quarum ipse solus quasi post Deum tutor et custos existit, in jure proprio defendentes, et quemlibet injuste molestantes easdem appellatione remota districtione simili facientes ab earum indebita molestatione cessare. Quod si non omnes, etc., duo vestrum, etc.

Datum Laterani, II Idus Novembris, pontificatus nostri anno duodecimo.



CXXVIII EISDEM. De simili argumento. (Datum, ut in alia.)
[Col. 0156A]

Attendentes devotionem dilecti filii nobilis viri Buchardi, qui orthodoxae fidei, etc., ut in alia usque recusarint, seu etiam alias indebite nobilem offenderit memoratum, etc., ut in alia, usque procuretis, matrem et ejusdem nobilis viduam, cujus ipse solus quasi, etc., usque injuste molestantem eamdem appellatione remota districtione simili facientes ab ejus indebita molestatione cessare. Quod si non omnes, etc., duo vestrum, etc.

Datum, ul in alia.



CXXIX. NOBILIBUS VIRIS BARONIBUS ET MILITIBUS QUI CUM NOBILI VIRO SIMONE DE MONTEFORTI DE SIGNATORUM EXERCITU REMANSERUNT. (Inducuntur ut assistant Simoni de Monteforti.) (Laterani, Idibus Novembris).
[Col. 0156B]

Devotionem vestram dignis in Domino laudibus commendamus quod orthodoxae fidei zelo succensi, contra nostrae fidei subversores tam pie quam strenue certavistis, ac recepto mirabili de ipsorum contritione triumpho, terraque dudum a praeambulis Antichristi possessa ad fidem Jesu Christi redacta, in defensionem ipsius cum dilecto filio nobili viro Simone de Monteforti, cujus est commissa regimini, remansistis, attendendo prudenter quod non minor [Col. 0156C] est virtus quam quaerere parta tueri. Quia igitur finis, non pugna coronat, nobilitatem vestram rogamus attentius et monemus, in remissionem vobis peccaminum injungentes quatenus laudabile propositum vestrum laudabiliori studente perseverantia coronare, ad protegendum eamdem terram praefato nobili viriliter assistatis, expensis contenti a proximo Pascha deinceps, donec novum auxilium, quod multipliciter procuramus vobis et ei, dante Domino, transmittatur.

Datum Laterani, Idibus Novembris, pontificatus nostri anno duodecimo.



CXXX. ABBATI ET PRIORI SANCTI VICTORIS, ET PRIORI SANCTAE GENOVEFAE PARISIENSIS. De eleemosynis concessis piis locis. (Laterani, IV Idus Novembris.)
[Col. 0156D]

[(91) 1Kb] Praesentium vobis auctoritate mandamus quatenus eleemosynas piis locis a nobili viro Roberto Molavicino et matre sua provida pietate concessas faciatis a locis ipsis auctoritate nostra quam juste tam pacifice possideri, contradictores per censuram ecclesiasticam appellatione postposita compescendo. Quod si non omnes, etc., duo vestrum, etc.

Datum Laterani, IV Idus Novemb. anno duodecimo.



CXXXI. ABBATI CISTERCIENSI APOSTOLICAE SEDIS LEGATO. De quodam privilegio concesso R. Malovicino. (Datum, ut in alia.)
[Col. 0157A]

[(92) 1Kb] Profecturus ad habitandum dilectus filius nobilis vir Robertus Malusvicinus terram ab haereticis nuper incolis expiatam, nobis humiliter supplicavit ut aliquem clericum religiosum vel saecularem per tuam faceremus sibi sollicitudinem deputari cujus consilio, quandiu in terra ipsa morabitur, ad salutem animarum suarum in confessionibus et hujusmodi tam ipse quam ejus uxor utatur. Nos igitur annuentes hujusmodi proposito pietatis, discretioni tuae per apostolica scripta praecipiendo mandamus quatenus petitionem suam in hoc, prout expedire [Col. 0157B] cognoveris, cum consensu dioecesani episcopi auctoritate nostra non differas adimplere.

Datum, ut in alia.



CXXXII. ABBATI DE VALLIBUS CISTERCIENSIS ORDINIS. Ut accedat ad Simonem de Monteforti. (Laterani, V Idus Novembris.)

Cum dilectus filius abbas Cisterciensis A. S. L. tibi dare providerit in mandatis ut ad terram nuper ab haeretica pravitate mundatam accedas, dilecto filio Simoni de Monteforti, cujus est commissa regimini, aliis ibidem ad Dei servitium residentibus salutare consilium praebiturus, discretionem tuam monemus attentius et hortamur, per apostolica tibi scripta mandantes quatenus ad exsequendum opus [Col. 0157C] hujusmodi pietatis secundum abbatis praedicti monitionem accedere non postponas.

Datum Laterani, V Idus Novemb., anno duodecimo.



CXXXIII. NOBILI VIRO ROBERTO DE MALOVICINO, MATRI ET UXORI EJUS. Ejusdem argumenti cum epistola 130 (Laterani, V Idus Novembris.)

Solet annuere sedes apostolica piis votis et honestis petentium precibus favorem benevolum impertiri. Eapropter, dilecti in Domino filii, vestris justis petitionibus annuentes, eleemosynas piis locis a vobis charitative collatas, sicut eas loca eadem juste possident [Col. 0157D] et quiete, ipsis auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis, etc., usque incursurum.

Datum Laterani, V Idus Novembris, pontificatus nostri anno duodecimo.



CXXXIV. MONIALIBUS PARRASII CISTERCIENSIS ORDINIS. Ejusdem argumenti. (Datum, ut in alia.)

Justis petentium desideriis dignum est facilem nos praebere assensum, et vota quae a rationis tramite non discordant effectu prosequente complere. [Col. 0158A] Eaproter, dilectae in Christo filiae, vestris justis petitionibus annuentes, eleemosynas quas nobilis vir Robertus de Malovicino et mater ipsius vobis pietatis intuitu contulerunt, et alia bona Ecclesiae vetrae, sicut ea juste ac pacifice possidetis, vobis et per vos eidem Ecclesiae auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae concessionis infringere, etc., usque incursurum.

Datum, ut in alia.



CXXXV. GALTERO PRESBYTERO ECCLESIAE DE CORBERON. De eodem argumento. (Datum, ut in alia.)

Cum a nobis petitur quod justum est et honestum, [Col. 0158B] tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis justis petitionibus annuentes, eleemosynas a nobili viro Roberto de Malovicino tibi pietatis obtentu collatas et alia bona Ecclesiae tuae, sicut ea juste possides et quiete, auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae, etc., usque incursurum.

Datum, ut in alia.



CXXXVI. ARELATENSI ARCHIEPISCOPO ET SUFFRAGANEIS EJUS. De negotio haereticorum. (Laterani, III Idus Novembris.)

[Col. 0158C] Gloriantes hactenus in malitia et in sua iniquitate potentes destruere tandem incipiens manus Dei, miraculose jam fecit eos de suis tabernaculis emigrare, dum eo terram populi sui misericorditer emundante, pestis haereticae pravitatis, quae serpens ut cancer Provinciam pene totam infecerat, mortificata depellitur, captisque in potentissima manu sua numerosis castris et civitatibus quas per possessos a se diabolus habitabat, in locis expulsorum haereticorum Spiritui paracleto per repletos ab ipso sanctum habitaculum praeparatur. Super quo laudes et gratias Omnipotenti referimus quod in una eademque misericordiae suae causa duo dignatus est justitiae opera exercere, ita perfidis faciendo dignam [Col. 0158D] supervenire perniciem ut quam multi fideles meritam assequerentur ex ipsorum exterminatione mercedem, cum etsi eos in solo spiritu oris sui potuisset quandocunque conterere, suorum tamen exercitui signatorum in illorum contritione dignatus sit salutis causam imo salvationis occasionem praebere: quo nuper sub nostrorum magisterio legatorum de ipsis mirabiliter triumphante, dilectus filius nobilis vir Simon de Monteforti, vir utique strenuus et catholicus, terris a quibus illi depulsi sunt provida est deliberatione praefectus, ut per prudentiam ejus in his quae gesta sunt vel gerenda negotium pacis et fidei possit ibidem efficacius promoveri. Quia [Col. 0159A] igitur, etsi tantae pietatis initia prospere hucusque processerint, fine tamen non sunt adhuc necessario solidata, fraternitatem vestram rogandam duximus attentius et monendam, per apostolica vobis scripta praecipiendo mandantes quatenus apud subditos vestros studio sedulae praedicationis et exhortationis instetis ut ad reliquias hujus pestis penitus exstirpandas, cum ad similitudinem hydrae, quae locupletior fertur fieri damno capitum gravius possent, si neglectae fuerint, reviviscere, tam per se quam per sua obsequium Deo devotum et auxilium Ecclesiae opportunum impendant, scientes remissionem peccaminum a Deo ejusque vicario universis indultam qui orthodoxae fidei zelo succensi se ad opus accinxerint hujusmodi pietatis, ut eis labor tam [Col. 0159B] sanctus ad operis satisfactionem sufficiat super illis offensis pro quibus cordis contritionem et oris confessionem veram obtulerint vero Deo. Cum autem pro fraterna defensione pugnantes a fraternis deceat injuriis expediri, volumus et mandamus ut si qui nobilium, clericorum, seu etiam laicorum contra pestilentes hujusmodi procedentium ad praestandas usuras juramento tenentur astricti, creditores eorum in vestris dioecesibus constitutos, cum ab ipsis fueritis requisiti, per censuram ecclesiasticam appellatione postposita compellatis ut eos a juramento penitus absolventes, ab usurarum penitus exactione desistant. Quod si quisquam creditorum ad solutionem ipsos coegerit usurarum, eum ad restituendas ipsas, postquam fuerint persolutae, simili censura sublato appellationis [Col. 0159C] obstaculo coarctetis, creditores talium quam diligentius poteritis inducentes ut terminos ad solutionem debitorum praefixos, donec illi labori vacaverint hujusmodi pietatis, elongent; quo sic demum retributionis eorum gaudeant participio quorum certamen tali promoverint adjumento. Praeterea, cum non absonum videatur ut qui publicam causam gerunt, publicis stipendiis sustententur, universos clericos per vestras dioeceses constitutos efficaciter moneatis, in remissionem sibi peccaminum suadentes, quatenus cum praedictae terrae desertae sint et vastatae, atque ad defensionem ipsarum sumptus sint non modici necessarii, aliquotam de suis proventibus partem ad ejus sustentationem transmittant, [Col. 0159D] deputatis aliquibus viris providis et fidelibus ad eleemosynam hujusmodi colligendam, qui collectam assignent sicut praedicti legati duxerint disponendum. Quia igitur apud eos districtio forsan proficiet temporalis a quibus super hoc spiritualis inductio non admittitur, illos qui super Judaeos in vestris dioecesibus permanentes habere noscuntur dominium temporale diligenter inducere procuretis ut eos inducant et tradita sibi potestate compellant quod suis debitoribus in hujusmodi Dei obsequium profecturis omnino relaxent usuras et terminos ad exsolvendum sortem praefixos, si fieri potest, prorogent competenter.

Datum Laterani, III Idus Novemb., pontificatus nostri anno duodecimo

[Col. 0160A] In eumdem modum Bisamino archiepiscopo et suffraganeis ejus. In eumdem modum scriptum est Viennensi archiepiscopo et suffraganeis ejus. In eumdem modum Aquensi archiepiscopo et suffraganeis ejus. In eumdem modum Narbonensi archiepiscopo et suffraganeis ejus. In eumdem modum Lugdunensi archiepiscopo et suffraganeis ejus. In eumdem modum archiepiscopo Ebredunensi et suffraganeis ejus. In eumdem modum Auxitano archiepiscopo et suffraganeis ejus. In eumdem fere modum Albiensi episcopo. In eumdem modum Ruthenensi episcopo. In eumdem modum episcopo Agennensi. In eumdem modum Caturcensi episcopo.



CXXXVII. CONSULIBUS ARELATENSIBUS. Super exstirpatione haereticorum. (Laterani, III Idus Novembris.)
[Col. 0160B]

Gloriantes hactenus in malitia, etc., ut in prima usque solidata, universitatem vestram rogandam duximus et monendam, in remissionem vobis peccaminum injungentes quatenus ad reliquias hujus pestis penitus exstirpandas, etc., ut in alia usque reviviscere, tam per vos quam per vestra obsequium Deo devotum et auxilium opportunum Ecclesiae impendatis, scientes, etc., usque vero Deo. Quapropter expergiscimini, boni filii, et ad palmam hujus gloriosi certaminis festinate, piaque poenitentia ducti quod tam secundis ejus principiis neglexeritis interesse, felicissimo fini vestram studeatis et operam et praesentiam exhibere; quia, cum evangelicus [Col. 0160C] retributor illis aequaliter retribuerit qui novissime venerunt in vineam et qui primo, licet hi qui coeperunt forsan amplius laborarint, praecedentibus tamen atque sequentibus par merces pro pari devotione reddetur.

Datum Laterani, III Idus Novembr., anno duodecimo

In eumdem modum Avenionensibus consulibus. In eumdem modum consulibus Sancti Aegidii. In eumdem modum consulibus Nemausensibus. In eumdem modum consulibus Montispessulani. In eumdem modum nobili viro Amalrico et civibus Narbonensibus. In eumdem modum consulibus Terasconensibus. In eumdem fere modum scriptum est nobili viro Folcalcariensi comiti. In eumdem modum nobili viro comiti [Col. 0160D] Sancio. In eumdem modum nobili viro comiti Savoyae. In eumdem modum nobili viro comiti Gebennensi. In eumdem modum nobili viro comiti Stephano. In eumdem modum nobili viro comiti W. Matisconensi.



CXXXVIII. EPISCOPO SEGUNTINO. Indicitur ei purgatio super quodam facinore. (Laterani, VIII Kal. Decembr.)

Olim nobis per tuas litteras intimasti quod cum te praesente archipresbyter quidam missam in sua ecclesia celebraret, et populi multitudo in chorum canonicorum et usque ad altare se ingereret importune, tu diligenter monuisti ministros ut turbam [Col. 0161A] irruentem arcerent, quatenus sic divina possent liberius officia celebrari. Quibus id efficere non valentibus, existimans quod super hoc tibi majorem reverentiam exhiberent, populum arcere accepto baculo incoepisti, quosdam impellens, quosdam percutiens leviter, quosdam terrens, ut sic saltem opportunitas praeberetur sacris officiis peragendis. Alii siquidem tecum percutiebant cum baculis populum repellendo: inter quos juvenis quidam in capite dicitur fuisse percussus, qui postea per mensem sanus apparens, et indifferenter utens cibis et potibus universis, ad lapides ferendos et calcem in diebus Maii, prout sibi expediebat, locavit operas suas ad vineas fodiendas, intrans nihilominus balnea et tabernas. Post tricesimum vero diem ad suggestionem [Col. 0161B] quorumdam, te quidem inscio et ignaro, quidam medicus imperitus et senex carnem capitis ejus et testam secuit indiscrete, licet nullum percussionis signum in capite appareret. Quem in sectione illa quatuor supervenientes medici erravisse dixerunt, asserentes hujusmodi sectionem inducere causam mortis. Juvenis autem quarta decima die post sectionem eamdem diem clausit extremum: post cujus obitum in populo rumor insonuit quod ex percussione tua mortuus fuerat homo ille. Quae quidem infamia, sicut firmiter per easdem litteras intimasti, a personis vilibus, aemulis atque malevolis dignoscitur initium habuisse. Unde humilitatis causa, licet tua te conscientia minime reprehenderet, [Col. 0161C] abstinendum duxisti a celebratione missarum donec super hoc nostrae reciperes beneplacitum voluntatis. Nos autem dilecto filio Toletano electo nostris dedimus litteris in mandatis ut inquireret super hoc diligentissime veritatem, et si ei de praemissis constaret, tibi daret licentiam cum timore Dei divina officia celebrandi, injungens etiam ut de caetero studiosius vacares operibus pietatis, pro eo quidem quod verbum Apostoli minus provide observasti dicentis: Oportet episcopum esse non percussorem (I Tim. III), cum etsi non illum, alios tamen leviter percussisse dicaris, ex quo rumor hujusmodi est subortus; oblocutores insuper et infamatores tuos, ut ab hujusmodi praesumptione desisterent, monitione praemissa per censuram ecclesiasticam [Col. 0161D] appellatione remota compellere non differret. Praefatus vero electus, sicut ex litteris ejus accepimus, nostris volens obedire mandatis, accessit ac Ecclesiam Seguntinam, et ab omnibus canonicis quos ibidem invenit amicis et inimicis tuis juramenta exigens, ab unoquoque super praedicto facto rei veritatem diligentissime inquisivit; et quae dixerat in scriptis redigens, licet jurisperiti et quidam episcopi ei consulerent ut tibi licentiam concederet celebrandi, quia tamen ei consultius visum fuit ut negotium ipsum ad nos instructum remitteret, dicta canonicorum et aliorum suo sigillo signata nobis destinare curavit. Caeterum nobis inquisitionem [Col. 0162A] ipsam examinari cum diligentia facientibus, examinatores ipsius nobis fideliter retulerunt quod unus tantum de visu deposuit, alii de auditu. Duo vero chirurgici et unus physicus jurati dixerunt quod non ex percussione, sed indiscreta incisione obierat juvenis memoratus. Nos igitur inter culpam et infamiam distinguentes, quia culpa probata non est, tuae te conscientiae relinquimus quoad Deum, et super infamia quoad homines ita tibi duximus providendum ut clero et populo convocatis chirurgicorum et physici testimonia publicentur, qui tuam videntur innocentiam expurgare; ut cum infamia conquieverit, pontificale officium liberius exsequaris, dantes venerabili fratri nostro episcopo Segobiensi et dilectis filiis Palentino electo et archidiacono [Col. 0162B] Septempublicensi Segobiensis dioecesis in mandatis ut si quis super hoc te praesumpserit temere molestare, ut ab hujusmodi praesumptione desistat monitione praemissa per censuram ecclesiasticam appellatione remota compescant.

Datum Laterani, VIII Kal. Decemb., pontificatus nostri anno duodecimo



CXXXIX. EPISCOPO SEGOBIENSI, ET PALENTINO ELECTO, ET ARCHIDIACONO SEPTEMPUBLICENSI SEGOBIENSI DIOECESIS. De eadem re. (Datum, ut in alia.)

Olim per litteras suas significavit nobis venerabilis frater noster episcopus Seguntinus quod cum, [Col. 0162C] eo praesente, archipresbyter quidam missam in sua ecclesia celebraret, et populi multitudo in chorum canonicorum et usque ad altare se ingereret importune, ipse ministros monuit diligenter, etc., in eumdem fere modum ut in alia usque subortus, oblocutores, etc. fere in eumdem modum usque differret. Praefatus vero electus, sicut ex litteris ejus accepimus, etc., usque publicentur. Quocirca discretioni vestrae per apostolica scripta mandamus quatenus in eodem negotio juxta praescriptam formam procedere procuretis. Si quis autem super hoc eum temere molestare praesumpserit, ut ab hujusmodi praesumptione desistat monitione praemissa per censuram ecclesiasticam appellatione postposita compescatis. Quod si non omnes, etc., tu, frater [Col. 0162D] episcope, cum eorum altero, etc.

Datum ut in alia.



CXL. CONSTANTINOPOLITANO PATRIARCHAE. Cassatur promissio facta Venetis. (Laterani, IX Kal. Decembris.)

[(93) 1Kb] Sicut ea quae circa Ecclesias vel ecclesiasticos viros circumspectione provida disponuntur, apostolica dignum est auctoritate fulciri, sic illa quae praesumptuosa temeritate nequiter attentantur, ejus magisterio convenit in statum rectitudinis revocari. Cum ergo, sicut accepimus, dum per Venetias transitum faciens ad Constantinopolitanam Ecclesiam [Col. 0163A] properares, et Veneti tibi passagium denegantes, ad perjurium te consequenter urgendo, qui nisi ad Ecclesiam Constantinopolitanam accederes, creditoribus satisfacere non poteras de pecunia mutuata super confirmatione quarumdam Ecclesiarum quas Constantinopoli detinent coactione multiplici quoddam extorserint publicum instrumentum, nos honestati ecclesiasticae providere volentes, praesentium auctoritate decernimus instrumentum ipsum per hujusmodi coactionem extortum viribus omnino carere. Nulli ergo, etc., hanc paginam nostrae diffinitionis infringere, etc., usque incursurum.

Datum Laterani, IX Kal. Decembris, anno duodecimo.



CXLI. EIDEM. De decimis solvendis. (Datum, ut in alia.)
[Col. 0163B]

Sacrosancta Romana Ecclesia devotos et humiles filios ex assuetae pietatis officio propensius diligere consuevit, et ne pravorum hominum molestiis agitentur, eos tanquam pia mater suae protectionis munimine confovere. Eapropter, venerabilis in Christo frater, tuis justis postulationibus inclinati, praesentium tibi auctoritate concedimus ut ab ecclesiis tuae dioecesis cathedraticum exigere valeas, et per censuram ecclesiasticam appellatione postposita Graecos cogere ad decimas tibi debitas persolvendas. Nulli ergo, etc., hanc paginam nostrae concessionis infringere, etc., usque incursurum.

[Col. 0163C] Datum, ut in alia.



CXLII. EIDEM Arma non esse tribuenda infidelibus. (Datum, ut in alia.)

Cum avaritiae fervor in tantum animos quorumdam accenderit ut, sicut nostris est auribus intimatum, ligna et arma prohibita in Alexandriam deferant, per quae in injuriam nominis Christiani subsidia infidelibus subministrant, fraternitati tuae praesentium auctoritate concedimus quatenus hujusmodi tibi subjectos ut a sua super hoc temeritate desistant monitione praemissa per censuram ecclesiasticam appellatione remota compellas. Nulli ergo, etc., hanc paginam nostrae concessionis, etc., usque incursurum.

[Col. 0163D] Datum, ut in alia.



CXLIII. EIDEM. De exemptione archiepiscopi Patracensis. (Laterani, ut in prima.)

Requisivit a nobis tua fraternitas an venerabili fratri nostro Patracensi archiepiscopo sit a nobis privilegium exemptionis indultum. Super quo fraternitati tuae insinuatione praesentium innotescat nos eidem archiepiscopo nullum exemptionis privilegium concessisse. Ipse tamen constanter asseruit coram nobis Patracensem archiepiscopum immediate ad sedem apostolicam pertinere.

Datum Laterani, etc., ut in prima.



CXLIV. ARCHIEPISCOPO ERACLIENSI ET SALIMBRIENSI EPISCOPO, ET DECANO DE BLAKERNA CONSTANTINOPOLITANO Eis committitur exsecutio cujusdam sententiae. (Datum, ut in aliis.)
[Col. 0164A]

Venerabilis frater noster Constantinopolitanus patriarcha nostro apostolatui reseravit quod cum homines de Spigant, ubi nunquam episcopus exstitit, dari sibi episcopum postularent, idem hoc facere metuens absque nostra licentia speciali, ad eorum instantiam episcopatui de Pario commisit eosdem. Cumque postmodum episcopum de Pario accedentem ad ipsos admittere recusassent, in ipsos post admonitionem saepius iteratam patriarcha [Col. 0164B] praefatus excommunicationis sententiam promulgavit, quam auctoritate petiit apostolica confirmari. Quocirca discretioni vestrae per apostolica scripta mandamus quatenus dictam excommunicationis sententiam, sicut rationabiliter est prolata, faciatis auctoritate nostra usque ad satisfactionem condignam appellatione postposita firmiter observari. Quod si non omnes, etc., duo vestrum, etc.

Datum, ut in aliis.



CXLV. EISDEM. De monasteriis patriarchalibus. (Laterani, IX Kal. Decembris.)

Ex conquestione venerabilis fratris nostri patriarchae Constantinopolitani ad nostram noveritis [Col. 0164C] audientiam pervenisse quod quidam tam clerici quam laici in partibus Romaniae quaedam patriarchalia monasteria contra justitiam detinent in ejus et Ecclesiae suae praejudicium et gravamen. Quocirca discretioni vestrae per apostolica scripta mandamus quatenus tam clericos quam laicos memoratos ut monasteria patriarchalia, videlicet quae ad patriarchae jurisdictionem de jure spectant, eidem sine difficultate qualibet restituant, ut tenentur, monitione praemissa per censuram ecclesiasticam appellatione postposita compellatis. Testes autem qui fuerint nominati, etc. Quod si non omnes, etc., duo vestrum ea nihilominus exsequantur.

Datum Laterani, IX Kalend. Decembris, pontificatus nostri anno duodecimo.



CXLVI. ARCHIEPISCOPO ET DECANO ET P. DE LAGERIO CANONICO REMENSI. Exsecutoria super quadam Ecclesia. (Laterani, III Kal. Decembris.)
[Col. 0164D]

Cum dilecti filii magister D. et H. procurator G. presbyteri ad sedem apostolicam accessissent, dilectum filium nostrum Guidonem Sancti Nicolai in carcere Tulliano diaconum cardinalem ipsis concessimus auditorem. Coram quo magister proposuit memoratus quod cum olim in forma communi pro eo bonae memoriae Suessionensi episcopo, qui eumdem ordinarat in subdiaconum, scripsissemus, et postmodum dicto episcopo nostris nolente obtemperare [Col. 0165A] mandatis, idem contra ipsum exsecutores obtinuisset a nobis, tandem illis quod mandavimus nolentibus adimplere, dictus magister ad praesentiam nostram iterato accedens, ad judices Cameracenses nostras litteras impetravit, ut videlicet praefatum episcopum vel officiales ejusdem ad providendum ipsi juxta mandati nostri tenorem censura ecclesiastica coercerent. Qui attendentes rebellionem ipsorum, a collatione beneficiorum tam eos quam dictum episcopum tandiu decrevere suspensos donec esset supradicto magistro in beneficio competenti provisum. Verum, cum illi postmodum sibi vellent insufficiens beneficium assignare, dicti judices super hoc veritate comperta praefatam suspensionis sententiam innovarunt. Unde praefati officiales [Col. 0165B] quadraginta solidos et unum modium bladi assignarunt eidem nomine pensionis sub exspectatione beneficii competentis; dicta tamen sententia in suis viribus permanente, donec mandatum nostrum super provisione ipsius foret effectui mancipatum. Demum vero, cum memoratus episcopus a Constantinopolitanis partibus ad propria remeasset, et per biennium moram fecisset ibidem, ipse dicta suspensionis sententia vilipensa, Ecclesiam quamdam vacantem supradicto G. assignare praesumpsit. Quod cum innotuisset judicibus memoratis, ipsi concessionem hujusmodi penitus irritantes, discretis mandavere personis ut dictam Ecclesiam, utpote de jure vacantem, praefato magistro auctoritate apostolica facerent assignari. Quorum mandatum fideliter exsequentes, [Col. 0165C] ipsi eamdem Ecclesiam contulerunt, et tunc abbas de Cartovoro pro saepefato G. nepote suo in eorumdem apparens praesentia responsalis, illorum factum per quasdam exceptiones frivolas nisus est multipliciter impedire. Sed idem magister nihilominus ad juris sui tuitionem contra eumdem G. nostras postmodum litteras ad decanum et cantorem Sancti Frambaudi et R. de Sancto Medardo Silvanectensem canonicum impetravit. In quorum praesentia cum esset hinc inde diutius disputatum, parte altera proponente dictam Ecclesiam fuisse a suspenso collatam, et alia id negante, tandem testes super hoc recipere curaverunt, depositiones eorum sub sigillis suis nostro apostolatui transmittentes. [Col. 0165D] Quare dictus magister nobis humiliter supplicavit ut praefatam Ecclesiam, concessione a suspenso facta nequaquam obstante, faceremus ab ipso, qui pro beneficium obtinendo toties ad sedem apostolicam laboravit, pacifice possideri. Ad hoc vero procurator praedicti G. proposuit ex adverso quod cum saepefatus episcopus dictam sibi Ecclesiam canonice contulisset, supradictus magister per subdelegatos ab exsecutoribus quos obtinuerat contra episcopum memoratum post appellationem ad nos rationabiliter interpositam postmodum in ejusdem se fecit possessionem in ipsius gravamen induci, et, ut posset eumdem amplius fatigare, ad praemissos judices contra ipsum super praefata Ecclesia, quam se mentiebatur canonice assecutum, cum id postea [Col. 0166A] non probarit, nostras litteras impetravit: qui causam sufficienter instructam, prout superius est expressum, sub sigillis suis nobis fideliter remiserunt. Unde dictus G. a nobis humiliter postulavit ut super jam dicta Ecclesia sibi a praefato episcopo tunc temporis non suspenso canonice assignata, praesertim cum judices supradicti illum suspendere non valuerint fines mandati apostolici excedendo, jamdicto magistro silentium imponentes, ipsum faceremus ejusdem pacifica possessione gaudere. Cum igitur cardinalis praedictus haec et alia quae proposita fuerant coram eo nobis plene ac fideliter retulisset, nos attendentes praedictam suspensionis sententiam in eumdem episcopum latam nullam penitus exstitisse, praefato D. clerico super ipsa Ecclesia silentium [Col. 0166B] duximus imponendum, per apostolica vobis scripta mandantes quatenus quod a nobis est ratione praevia diffinitum faciatis auctoritate nostra firmiter observari, contradictores, si qui fuerint, vel rebelles per censuram ecclesiasticam appellatione postposita compescendo. Quod si non omnes, etc., tu, frater archiepiscope, cum eorum altero, etc.

Datum Laterani, III Kal. Decembris, anno duodecimo.



CXLVII. FULCONI PRIORI ET CONVENTUI SANCTI MARTINI DE CAMPIS PARISIENSIS. Adjudicatur eis medietas proventuum Ecclesiae S. Jacobi de Carnificeria. (Laterani, XIII Kal. Januarii.)

[Col. 0166C] Olim coram dilecto filio nostro Benedicto tituli Sanctae Susannae presbytero cardinale, quem dilectis filiis archipresbytero Sancti Jacobi Parisiensis et magistro H. procuratori vestro concessimus auditorem, idem proposuit procurator quod cum vos, ad quos jus patronatus ecclesiae Sancti Jacobi pertinet, coram abbate Sancti Joannis de Valleia, archidiacono et cantore Carnotensibus, judicibus delegatis a nobis, medietatem proventuum ejusdem ecclesiae Sancti Jacobi petissetis, ad vestram fundandam intentionem instrumentum bonae memoriae Stephani Parisiensis episcopi ostendistis, in quo videbatur idem episcopus inter caetera profiteri quod concessione antecessorum suorum et sua [Col. 0166D] monasterium vestrum cum praesentatione presbyteri medietatem omnium beneficiorum, quae pro presbyterio ecclesiae Sancti Jacobi ad presbyterum vel ejus utilitatem quoquo modo perveniunt, in eadem ecclesia obtinebat. Quod archipresbyter prorsus inficians allegavit se vel ecclesiam suam nonnisi tantum in decem libris annuatim solvendis ecclesiae vestrae pensionis ratione teneri. Cumque super hoc coram praemissis fuisset judicibus litigatum, super eo utraque pars testes induxit. Verum, cum interim pars vestra proponeret se per dictum archipresbyterum centum solidis pendente judicio spoliatam, et pars altera nullam penitus rationem quare hoc fecerat allegaret, judices archipresbytero praeceperunt ut usque ad certum terminum solidos restitueret [Col. 0167A] praetaxatos: qui mandato judicum parere contemnens, excommunicatus exstitit ab eisdem. Sed archipresbytero se postmodum per contumaciam absentante, cum judices de sententia ferenda tractarent, prior Sancti Victoris, archipresbyter Sancti Severini, et magister P. Pulverel canonicus Parisiensis quasdam eis litteras transmiserunt, per quas injungebant eisdem ne in praejudicium jurisdictionis ipsorum, quibus appellationis causa super praedictis centum solidis committebatur a nobis, in causa procederent vel aliquid statuerent in gravamen archipresbyteri memorati. Sed judices attendentes appellationis causam a praedicta interlocutoria interpositae, quae tantummodo commissa videbatur eisdem, negotium non contingere principale, [Col. 0167B] maxime cum eo tempore quo archipresbyter procuratorem miserat ad sententiam audiendam partes non fuerint secundarum litterarum auctoritate citatae, instrumento Parisiensis episcopi diligenter inspecto, et utriusque partis rationibus intellectis, habito prudentum consilio, saepedictum archipresbyterum ad reddendum annuatim ecclesiae vestrae medietatem omnium proventuum ecclesiae Sancti Jacobi condemnarunt: quam sententiam procurator vester petiit confirmari. Cum igitur haec et illa quae archipresbyter ad impugnandam tam interlocutoriam quam diffinitivam sententiam judicum praedictorum proposuit coram eo idem cardinalis nobis fideliter retulisset, nos interlocutoriam supradictam, pro eo quod juris ordine non servato a [Col. 0167C] duobus tantum judicibus, tertio se nullatenus excusante, prolata fuerat, irritam decrevimus et inanem. Verum, quoniam archipresbyter ad diffinitivam sententiam reprobandam hanc viam a nobis requisitus elegit ut instrumentum Parisiensis episcopi, quod secuti judices sententiam tulerant, non fuisse jure subnixum ostenderet, dilectis filiis abbati Sanctae Genovefae, et W. archidiacono Parisiensi et decano Meldensi dedimus in mandatis ut audirent quaecunque archipresbyter memoratus contra instrumentum, infra sex menses postquam foret exhibitum coram eis duceret proponenda, et si tale quid contra ipsum objectum esset forsitan et ostensum propter quod merito reprobari deberet, ipsi sententiam [Col. 0167D] judicum praedictorum, qui fidem instrumenti sequentes eamdem tulerant, sublato appellationis obstaculo retractarent, ecclesiae vestrae super medietate proventuum ecclesiae Sancti Jacobi perpetuum silentium imponentes, cum per depositiones testium, quas inspici fecimus diligenter, vel alio legitimo modo nihil sufficienter constaret esse probatum. Alioquin, cum archipresbyter nihil proposuisset aliud quod valeret contra sententiam supradictam, ipsi eamdem auctoritate nostra appellatione postposita confirmantes, ipsam per censuram ecclesiasticam facerent inviolabiliter observari. In quorum postmodum praesentia partibus constitutis, archipresbyter quaedam contra praedictum proposuit instrumentum, propter quae asseruit nullam [Col. 0168A] ei fidem penitus adhibendam. Primo, quia in sigillo eidem apposito nova cera commista videbatur antiquae. Secundo, quia legi ejusdem sigilli litterae non valebant, quanquam contra juris auctoritatem, secundum quod nihil debuit pendente judicio innovari, dictum sigillum inter moras judicii fucatum fuerit et politum. Tertio, quia Parisiensis capituli sigillum non erat eidem instrumento appositum, cujus consensus de jure fuerat in concessione hujusmodi requirendus. Quarto, quia paucorum canonicorum subscriptiones adnotatae videbantur in ipso. Quinto, quia concessiones praedecessorum Stephani Parisiensis episcopi, de quibus in eodem instrumento fit mentio, nullatenus apparebant. Praescriptionem insuper ad reprobandum instrumentum [Col. 0168B] praedictum archipresbyter memoratus objecit. Sed, licet super iis omnibus fuisset hinc inde coram dictis judicibus litigatum, et archipresbyter quae objecerat se assereret probaturum, nihil tamen ex ipsis probare curavit infra semestre tempus in nostris litteris comprehensum. Quo transacto, post duos menses praesentiam praedictorum judicum adiens allegavit praedicti episcopi concessionem ipso jure viribus caruisse, cum non constaret ad hoc intervenisse consensum presbyteri ecclesiae memoratae, qui requirendus non immerito fuerat, cum ex hoc ei praejudicium pararetur. Unde, cum super his et aliis partes non desinerent altercari, judices de consilio peritorum vos et partem alteram cum negotio sufficienter instructo ad sedem apostolicam [Col. 0168C] remiserunt. Partibus itaque propter hoc nuper in nostra praesentia constitutis, cum archipresbyter supradicta, quae contra instrumentum objecerat, coram nobis etiam iterasset, adjiciens nihilominus quod praedicta concessio per episcopum absque presbyteri parochialis assensu erat invalida judicanda, pars vestra inter caetera sic respondit, quod super iis quae archipresbyter contra instrumentum objecerat non erat ulterius audiendus, cum illa nequaquam probaverit infra tempus praefinitum a nobis. Sed et illud pars vestra frivolum reputabat quod de consensu presbyteri, qui non intervenerat, archipresbyter ultimo introduxit, cum non probandi episcopi concessionem invalidam sed reprobandi [Col. 0168D] solummodo instrumentum facultas ei dudum fuerit reservata; maxime cum infra praetaxati temporis spatium hoc proponere non curarit. His igitur et aliis quae utraque pars proposuit intellectis, de fratrum nostrorum consilio sententiam praedictorum judicum approbantes, archipresbyterum saepedictum super medietate omnium proventuum ecclesiae Sancti Jacobi annuatim monasterio vestro reddenda sententialiter duximus condemnandum. Nulli ergo, etc., hanc paginam nostrae diffinitionis infringere, etc. Si quis autem, etc., usque incursurum.

Datum Laterani, XIII Kal. Januarii, pontificatus nostri anno duodecimo.



CXLVIII. DECANO ATREBATENSI. Respondetur ad ejus consulta. (Laterani, Nonas Januarii.)
[Col. 0169A]

Cum quidam presbyteri Atrebatensis ecclesiae altario ministrantes, orarium utrique humero imponendo, illud supra pectus in modum crucis disponant, publice proponentes quod qui aliter portant illud, excommunicationis sunt vinculo innodati, et tam ibidem quam in nonnullis ecclesiis in modum crucis orarium a presbyteris minime praeparetur, quid in hac diversitate tenendum sit a nobis tua devotio requisivit. Super quo devotioni tuae taliter duximus respondendum quod, licet inveniatur in [Col. 0169B] concilio Bracarensi ut sacerdos de uno eodemque orario cervicem pariter et utrumque humerum premens, signum crucis in suo pectore praeparet, si quis autem aliter egerit, excommunicationi debitae sit subjectus, quia tamen juxta Ecclesiae Romanae consuetudinem aliter observatur, tam hoc quam illo modo potest orarium a presbyteris absque omni culpa disponi [(94) 1Kb] .

Datum Laterani, Non. Januarii, anno duodecimo.



CXLIX. CAPITULO TULLENSI. De electione episcopi. (Laterani, Nonas Januarii.)

[(95) 1Kb] Impetito dudum (Mahero) quondam vestro episcopo [Col. 0169C] super dilapidatione atque perjurio et super eo etiam quod suspensus proponebatur divina officia celebrasse a Gaufrido Tullensi archidiacono coram nobis, venerabilibus fratribus nostris Cabilonensi et Catalaunensi episcopis et dilecto filio priori Clarevallensi sub certa forma commisimus causam ipsam [(96) 1Kb] attestationes quasdam post litem in nostra praesentia super praedictis articulis legitime contestatam receptas eisdem transmittentes inclusas. Coram quibus postmodum partibus constitutis, iidem judices demum tam attestationes ipsas quam alias ab utraque parte receptas ab eis solemniter publicarunt; et licet ambae partes a judicibus requisitae se velle in testium personas objicere respondissent, testes tamen aliquos contra testes productos [Col. 0169D] inducere neglexerunt, altercatione inter ipsos exorta utra illarum prius testes producere teneretur. Unde cum super hoc interlocutoriam postularent, judices eidem supersedentes negotio, illud ad nos instructum cum utriusque partis attestationibus remiserunt. Cumque propter hoc nuper tam magister Poncius procurator episcopi quam praedictus archidiaconus ad nostram praesentiam accessissent, quanquam procurator ipse dilationem ad reprobandos testes cum instantia postulasset, quia tamen episcopus coram judicibus memoratis id facere neglexerat saepius requisitus, et per testes ipsius [Col. 0170A] fides fiebat non minima contra ipsum, petitioni ejusdem procuratoris non duximus annuendum. Attestationibus ergo diligenter inspectis, intelleximus supradicta, super quibus denuntiatus fuerat episcopus memoratus, sufficientissime fuisse probata. Unde venerabilis frater noster Hugolinus, Ostiensis episcopus, juxta Romanae morem Ecclesiae nobis et fratribus nostris in auditorio residentibus, eumdem episcopum per sententiam ab Ecclesia Tullensi prorsus amovit, dando vobis liberam facultatem alium eligendi. Quocirca praesentium vobis auctoritate mandamus quatenus convenientes in unum, sancti Spiritus gratia invocata, personam idoneam, quae prodesse velit potius quam praeesse, ac tanto congruat oneri et honori, eligatis vobis canonice in pastorem. [Col. 0170B] Alioquin venerabili fratri nostro Catalaunensi episcopo et dilectis filiis de Insula Cisterciensis et Flabonimontis Praemonstratensi ordinum abbatibus Tullensi dioecesis nostris damus litteris in mandatis ut nisi infra quindecim dies post commonitionem vobis ab eis factam mandatum nostrum exsecuti fueritis per vos ipsos, ipsi vobis auctoritate nostra sublato cujuslibet appellationis obstaculo personam idoneam in episcopum praeferre procurent, contradictores, si quos invenerint, vel rebelles per censuram ecclesiasticam compescendo.

Datum Laterani, Non. Januarii, pontificatus nostri anno duodecimo.



CL. CATALAUNENSI EPISCOPO, ET DE INSULA CISTERCIENSIS ET FLABONIMONTIS PRAEMONSTRATENSIS ORDINUM ABBATIBUS TULLENSIS DIOECESIS. Ejusdem argumenti cum superiore. (Laterani, Nonas Januarii.)
[Col. 0170C]

Impetito dudum. . . quondam Tullensi episcopo, etc., ut in alia, usque coram nobis, tibi, frater Catalaunensis, et venerabili fratri nostro Cabilonensi episcopis ac dilecto filio priori Clarevallensi sub certa forma commisimus causam ipsam, attestationes quasdam, etc., usque prorsus amovit, dando dilectis filiis capitulo Tullensi liberam facultatem alium eligendi. Quare per nostras litteras eisdem dedimus in praeceptis ut convenientes in unum, etc., ut in alia, [Col. 0170D] usque honori, eligant sibi canonice in pastorem. Quocirca discretioni vestrae per apostolica scripta mandamus quatenus nisi ipsi infra quindecim dies post commonitionem eis factam a vobis mandatum nostrum exsecuti fuerint per seipsos, vos eis auctoritate nostra sublato cujuslibet appellationis obstaculo personam idoneam praeferre in episcopum procuretis, contradictores, si quos inveneritis, vel rebelles per censuram ecclesiasticam compescendo. Quod si non omnes, etc., tu, frater episcope, cum eorum altero ea nihilominus exsequaris.

Datum Laterani, Non. Januarii, anno duodecimo.



CLI. JUDICIBUS, CONSULIBUS, ET UNIVERSO POPULO BENEVENTANO. Eis confirmatur remissio fidantiarum. (Laterani, II Idus Januarii.)
[Col. 0171A]

Solet annuere sedes apostolica piis votis et honestis petentium precibus favorem benevolum impertiri. Cum igitur imperator Henricus, dum ratione clarae memoriae Constantiae reginae Siciliae conjugis suae regnum Siciliae obtineret, tam vobis quam Ecclesiis et personis ecclesiasticis civitatis praestationes quasdam, quae fidantiae [(97) 1Kb] vulgariter appellantur, remiserit, statuendo ut possessionibus omnibus quae propter cessationem earum occupatae fuerant restitutis, pascua vobis habere ac caedua incidere [Col. 0171B] ligna liceret in suo demanio per dietam dimidiam in circuitu Beneventi, et charissimus in Christo filius noster Fredericus Siciliae rex illustris, praedicti patris sui vestigiis inhaerendo, eadem vobis nuper duxerit concedenda, prout in authenticis exinde confectis plenius continetur, nos vestris precibus inclinati concessionem ipsam, sicut pie ac provide facta est, auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae confirmationis infringere vel ei, etc., usque incursurum.

Datum Laterani, II Idus Januarii, pontificatus nostri anno duodecimo.



CLII. NARBONENSI ET ARELATENSI ARCHIEPISCOPIS. De negotio comitis Tolosani. (Laterani.)
[Col. 0171C]

Veniens ad praesentiam nostram nobilis vir R. Tolosanus comes sua nobis exposuit questione se super processu legatorum nostrorum multipliciter aggravatum, et licet bonae memoriae magister Milo notarius noster gravia mandata eidem injunxerit [(98) 1Kb] , illa tamen pro magna parte se asserit implevisse, ad hoc quarumdam Ecclesiarum testimoniales litteras exhibendo in quibus continebatur expresse quod eisdem satisfecerat competenter, adjiciens se paratum ad ea quae nondum impleverat sufficienter implenda. Unde a nobis suppliciter postulavit ut super fide catholica, de qua dudum, licet injuste, [Col. 0171D] habitus est suspectus, indicta sibi purgatione legitima, in nostra praesentia ipsum purgari ac demum sua sibi castra restitui faceremus, ne sub praestitae cautionis obtentu in perpetuum illa detineri contingat in ejus praejudicium et gravamen. Quamvis autem juxta obligationis ab eo praestitae formam castra eadem asserantur ad jus et potestatem Romanae Ecclesiae devoluta, cum multa ex iis quae sibi fuerant injuncta non curaverit adimplere, quia tamen non decet Ecclesiam cum aliena jactura ditari, nos eumdem comitem apostolica benignitate tractantes, [Col. 0172A] de fratrum nostrorum consilio ita duximus providendum, ut propter hoc a praedictorum castrorum jure comes ipse non decidat, nec ei obstet quod quosdam subditorum suorum a jure ac servitio et debito fidelitatis absolvit si ea quae injuncta fuerant non impleret, dum tamen adhuc devotus adimpleat quae injuncta sibi esse noscuntur: cui ex eo quoque curavimus utiliter providere quod terram suam illaesam fecimus conservari ab exercitu Christiano qui ad expugnandum haereticos de mandato nostro processit, et per eumdem adversarii ejus pene penitus sunt destructi. Quia vero inter caeteras causas quae ad apostolicae sedis magisterium referuntur, in illa est cum subtiliori examine ac maturiori providentia procedendum in qua de articulis agitur fidei Christianae, [Col. 0172B] legatis nostris duximus injungendum ut infra tres menses, postquam litteras nostras receperint, in competenti loco archiepiscoporum, episcoporum, abbatum, priorum, baronum, militum et aliorum etiam quorum praesentiam noverint opportunam [(99) 1Kb] , concilio convocato, si ante completum concilium contra praefatum comitem, quem interim ea quae injuncta sibi sunt praecipimus adimplere, super deviatione fidei orthodoxae ac nece sanctae memoriae Petri de Castronovo tunc apostolicae sedis legati legitimus apparuerit accusator [(100) 1Kb] , ipsi, auditis utrinque propositis, usque ad sententiae diffinitionem procedant, et remittentes ad nos causam sufficienter instructam, praefigant partibus terminum competentem [Col. 0172C] quo nostro se conspectui repraesentent sententiam recepturae: quod si accusator non apparuerit contra eum super articulis antedictis [(101) 1Kb] , ipsi consilio prudenti deliberent cum qualibus et qualiter idem comes legitime debeat se purgare, ut ubi orta est ejus infamia moriatur; et si purgationis formam ab ipsis cum concilii approbatione provisam dictus comes duxerit acceptandam, ipsi eam indicant eidem: in qua si forte defecerit, iidem, praefatis castris in sua potestate retentis, nobis rei seriem intimare procurent, idipsum facturi si forsan ex hujusmodi forma indicendae sibi purgationis queratur injuste sibi imminere gravamen, et in utroque casu apostolicae responsionis oraculum exspectetur; quod si legitime se purgaverit, sicut ab ipsis receperit [Col. 0172D] in mandatis, ipsi eum virum catholicum publice nuntient, et super dicti legati nece penitus innocentem, supradicta castra plenarie restituentes eidem cum ea quae sibi mandata fuerunt ab ipso fuerint adimpleta; recepta tamen super observatione pacis, ad quam se in perpetuum obligavit, alia idonea cautione; proviso prudenter ne propter malitiosas et frivolas quaestiones mandati nostri valeat exsecutio impediri.

Datum Laterani, [(102) 1Kb] pontificatus nostri anno duodecimo.



CLIII. EPISCOPO REGENSI, ET MAGISTRO THEDISIO JANUENSI CANONICO. Super eodem.
[Col. 0173A]

Veniens ad praesentiam nostram nobilis vir R. Tolosanus comes sua nobis exposuit questione se super processu vestro et aliorum legatorum nostrorum multipliciter aggravatum, et licet bonae memoriae magister Milo notarius noster, etc., usque fidei Christianae, volumus et mandamus ut infra tres menses post susceptionem praesentium, etc., usque quorum praesentiam noveritis opportunam, concilio convocato, etc., ut in alia usque accusator, vos auditis utrinque propositis, etc., usque ad sententiae calculum procedatis, et remittentes ad nos causam sufficienter [Col. 0173B] instructam, praefigatis partibus terminum competentem, etc., usque articulis antedictis, vos prudenti deliberetis consilio cum qualibus et qualiter idem comes, etc., usque acceptandam, vos ipsam indicatis eidem: in qua si forte defecerit, vos, praefatis castris in vestra potestate retentis, nobis rei seriem intimetis, etc., ut in alia in eumdem fere modum usque mandati nostri valeat exsecutio impediri. Quod si non omnes, etc., duo vestrum sublato cujuslibet contradictionis et appellationis obstaculo ea, etc.



CLIV. NOBILI VIRO R. COMITI TOLOSANO. Declarantur quidam articuli mandatorum Milonis.

[(103) 1Kb] Super quibusdam mandatorum articulis tibi [Col. 0173C] a bonae memoriae magistro Milone notario nostro tunc apostolicae sedis legato factorum apud quosdam dubitatione suborta, tua devotio postulavit a nobis qui sint dicendi haeretici manifesti. Super quo tibi duximus respondendum illos in hoc casu intelligendos manifestos haereticos qui contra fidem catholicam publice praedicant, aut profitentur seu defendunt errorem, vel qui coram praelatis suis convicti sunt vel confessi aut ab eis sententialiter condemnati super haeretica pravitate, quorum bona propria confiscentur, et ipsi juxta sanctiones legitimas puniantur. Praeterea cum pedagia, guidagia et salnarias tibi legatus interdixerit memoratus, auctoritate praesentium duximus declarandum illa esse pedagia, [Col. 0173D] salnarias, et guidagia interdicta quae non apparent imperatorum vel regum ante Lateranense concilium largitione concessa, vel ex antiqua consuetudine a tempore cujus non exstat memoria introducta. Rursum cum ab eodem in mandatis acceperis ut de te conquerentibus secundum suum vel alterius legati seu judicis ordinarii vel etiam delegati arbitrium justitiam exhiberes, hoc taliter intelligendum esse censemus, ut in omni causa quae ratione personarum vel rerum ad ecclesiasticum forum pertinet, ac super universis capitulis quae [Col. 0174A] pro pace servanda per jamdictum legatum statuta sunt, vel auctoritate apostolica statuenda, item viduis, pupillis, orphanis et personis miserabilibus tenearis in ecclesiastico judicio respondere. Volumus insuper ut ab ecclesiis et domibus religiosis albergarias vel procurationes nullatenus exigas, sicut in mandatis dignosceris recepisse: quas tu etiam liberalitate propria remisisti. Item cum incastellatas ecclesias ad arbitrium dioecesanorum episcoporum diruere ac servare, si quas ipsi servandas duxerint, tenearis, volumus ut circa barones et milites alios qui aliquas incastellatas ecclesias detinent censura similis observetur. Praeterea cum legatis nostris per alias litteras duxerimus injungendum ut, postquam universa compleveris quae in eisdem litteris sunt [Col. 0174B] expressa, super observatione pacis, ad quam in perpetuum observandam dignosceris obligatus, idoneam recipiant cautionem, eisdem etiam injungemus ut secundum modum et statum tuum talem a te cautionem recipiant qualem ab aliis magnatibus et baronibus juxta modum et statum suum duxerint exigendam.

Datum Laterani [(104) 1Kb] .



CLV.

Cum nobilis vir R. Tolosanus comes adversus quosdam injuriatores suos, qui tunc temporis cum excommunicationis erat vinculo innodatus ei damna gravia intulerunt, suam disponat prosequi rationem, praesentium vobis auctoritate mandamus quatenus eumdem agentem vel reconvenientem etiam per [Col. 0174C] seipsum vel procuratorem suum libere admittatis in causis quarum ad vos spectat examen.

Datum Laterani, etc.



CLVI. CISTERCIENSI ABBATI APOSTOLICAE SEDIS LEGATO. Ut absolvat cives Tolosanos a censuris. (Laterani.)

Litteras tuas paterna benignitate recepimus, et quae continebantur in eis intelleximus diligenter. Cum autem omnia Dei opera ipsum benedicere nos admoneant, ex his quae ad honorem nominis sui noviter est per tuam sollicitudinem operatus, benedicere, laudare, ac superexaltare debemus eumdem, instantiae tuae laborem et laboris instantiam [Col. 0174D] quam in exstirpatione pravitatis haereticae ac reformatione fraternae pacis hactenus habuisti dignis in eo laudibus commendantes, qui per magnam misericordiam suam fecit ut tantus labor nequaquam infructuosus existeret, quinimo fructum, non solum tricesimum aut sexagesimum, verum etiam centesimum reportaret, reposita tibi corona justitiae, quam reddet in illa die Dominus justus judex. Scimus equidem et veraciter confitemur quod ea quae in hujus pietatis opere tu fecisti, tua specialiter bona sunt; quae vero collegatorum religio seu devotio [Col. 0175A] signatorum peregit, bona tua sunt communiter et ipsorum, eo quod per gratiae praevenientis et subsequentis auxilium initiorum tuorum aemulatoribus ipse qui coeperas tribuisti sanctae consecutionis effectum. Specialiter autem eo quae recolendae memoriae magister Milo notarius noster egit, manifestissimum tuae perhibent testimonium sanctitati: qui cum ita in Ecclesiae causa et proficiendo processerit et procedendo profecerit ut per hoc nullatenus ambigamus placuisse Domino vias ejus, tuam non diffitentur ipsius opera sapientiam, utpote qui ad ea viam sibi aperuisti et subministrasti doctrinam. Quapropter exemplo boni navigatoris, qui cum subito gubernaculis destituitur quibus navicula regebatur, ad omnia quae potest regiminis argumenta confugit, [Col. 0175B] tibi est sollicite providendum ut subito quasi casu boni regiminis adminiculo destitutus, navim inter imminentia circumquaque naufragia sub tuo regimine fluctuantem ita satagas per anchoram providentiae tuae regere, ne Dominicas merces in ipsa positas pelagi possit fremitus absorbere, considerando prudenter quod cum aliquem de ferentibus simul pondus deficere sub ipso contigerit, socius bonus statim, ne fascis corruat, humerum suum fortius ipsi suffigit, et tota plerumque fabrica, quae diversis columnis regitur, una cadente, per aliam sustentatur. Cum ergo jam totum aedificii sancti pondus, quod super incoeptionis tuae fundamentis excrevit, tibi quasi columnae unicae innitatur, eoque per alterius subtractionem nutante ruinae timor immineat, [Col. 0175C] nisi humerus tuus ei fortiter se suffigat, discretionem tuam rogamus attentius et monemus, per apostolica tibi scripta in remissionem peccaminum injungentes quatenus caute proviso quod res est in articulo tali sita ut, si necessaria cautela non adsit, parta metuamus amittere, ne dum quaerere alia confidamus, postpositis aliis tuis occupationibus universis quibus per alios intendere poteris opportune, ad loca legationis tuae sine dilatione qualibet personaliter revertaris, et negotium pacis ac fidei tibi commissum una cum venerabili fratre nostro Regensi episcopo apostolicae sedis legato studeas, sicut Dominus tibi dederit, efficaciter promovere. Caeterum, licet nobilem virum R. comitem Tolosanum [Col. 0175D] ad sedem apostolicam accedentem ac omnimoda satisfactione promissa veniam humiliter postulantem curaverimus honorare, illud tamen quod impetravit a nobis datae super hoc ei litterae te poterunt edocere. Quia vero cautelam quam dudum in reconciliatione ipsius per praefatum notarium adhibuimus, et nunc etiam necessariam esse putamus, dilecto filio magistro Thedisio clerico et familiari quondam antedicti magistri, eo quod instructus est de negotio, et a multis ac bonis ei laudabile testimonium perhibetur quod ferventi zelo et ardenti animo idem negotium aemulatur, sollicitudinem super hoc duximus injungendam; non utique quod ei legationis [Col. 0176A] officium committamus [(105) 1Kb] , cum, etsi laudata sit satis ipsius bonitas, nobis tamen per experientiam non sit nota, sed ut tanquam delegatus quod eidem injungimus exsequatur; ante omnia et in omnibus observato ut prorsus in verbo vel opere non procedat nisi quemadmodum ei tu dictaveris procedendum, sed in proponendis gerat se velut organum, et in disponendis se tibi exhibeat instrumentum, in hamo sagacitatis tuae positus quasi esca, ut per eam piscem capias fluctuantem, cui tanquam saluberrimam tuae piscationis abhorrenti doctrinam quodam prudenti mansuetudinis artificio severitatis ferrum necessarium est abscondi, quatenus exemplo dicentis Apostoli: Cum essem astutus, dolo vos cepi (II Cor. XII), per hujusmodi sancti [Col. 0176B] doli capiatur astutiam, et more languidi, cui mitigat amor medici potionis horrorem, per alterius manum patientius tuam accipiat medicinam. Praeterea nolumus te latere quod nuntii Tolosanorum civium ad nostram praesentiam accedentes, super iis pro quibus censuram ecclesiasticam incurrerunt satisfactionem nobis omnimodam obtulere, quamplurium magnorum virorum litteras exhibendo pro ipsis rogantium et cum ipsis ut absolutionis beneficium eis impendere dignaremur. Unde volumus et mandamus ut, secundum quod in aliis litteris continetur expressum, necessaria cautione recepta, lata in eos sententia relaxetur, et injuncto eis quod secundum Deum videbitur expedire, si forsan illud neglexerint observare, non solum in priorem sententiam [Col. 0176C] reducantur, verum etiam vehementius onus temporalis oppressionis inducatur in ipsos.

Datum Laterani, pontificatus nostri anno duodecimo.



CLVII. ILLUSTRIBUS REGIBUS ET PRINCIPIBUS ET UNIVERSIS DEI FIDELIBUS REGNO DACIAE CIRCUMPOSITIS CATHOLICAM SERVANTIBUS UNITATEM. Rex Daniae suscipitur sub protectione sedis apostolicae. (Laterani, III Kal. Februarii.)

[(106) 1Kb] Quanto specialius regnum Daciae ad Romanae Ecclesiae noscitur jurisdictionem spectare, tanto ad conservationem ejus propensiori studio debemus [Col. 0176D] intendere; quia non immerito multa reprehensione digni existere videremur, si quod est juris Romanae Ecclesiae pateremur imminui vel turbari. Inde est quod ad exemplar felicis recordationis Alexandri papae praedecessoris nostri sub interminatione anathematis districtius inhibemus, ne quis praescriptum regnum invadere vel turbare praesumat, aut jura charissimi in Christo filii nostri illustris Danorum regis vel haeredum suorum minuere audeat, vel sibi quomodolibet usurpare. Si qui autem hujus nostrae prohibitionis transgressores exstiterint, indignationem nostram et Romanae Ecclesiae se noverint incursuros et anathematis jaculo feriendos.

[Col. 0177A] Datum Laterani, III Kal. Februarii, pontificatus nostri anno duodecimo.



CLVIII. BONO SENENSI EPISCOPO EJUSQUE SUCCESSORIBUS CANONICE SUBSTITUENDIS IN PERPETUUM. De confirmatione privilegiorum. (Laterani, III Nonas Februarii.)

In eminenti sedis apostolicae specula, licet immeriti, disponente Domino, constituti fratres nostros tam propinquos quam longe positos fraterna tenemur charitate diligere et Ecclesiis quibus Domino militare noscuntur suam dignitatem et justitiam conservare. Eapropter, venerabilis in Christo frater Bone episcope, tuis justis postulationibus clementer annuimus et praefatam Ecclesiam, in qua [Col. 0177B] Deo auctore, praeesse dignosceris, praedecessorum nostrorum felicis memoriae Coelestini, Eugenii, Anastasii, Adriani, Alexandri et Clementis Romanorum pontificum vestigiis inhaerentes, sub beati Petri et nostra protectione suscipimus, et praesentis scripti privilegio communimus, statuentes ut ecclesiae, xenodochia et castella cum omnibus bonis et possessionibus quae inpraesentiarum juste Ecclesia tibi commissa et legitime possidet, aut in futurum concessione, etc., usque permaneant; in quibus haec propriis duximus exprimenda vocabulis: Baptismales siquidem ecclesias cum prioratibus earum atque capellis quae ad jurisdictionem Ecclesiae tibi commissae pertinere noscuntur, plebem videlicet Sanctae Agnetis cum omnibus antiquis pertinentiis [Col. 0177C] suis, plebem de Liliano, plebem de Lornano, plebem de Sciata, plebem Sancti Andreae de Bozone, plebem Sancti Martini in Graina cum omni jure quod habes in eodem castello et in Villanova, plebem Sanctae Christinae de Liciano, plebem de Sparena, plebem Sancti Nazarii, plebem de Saturniano cum omni jure quod habes in ecclesia Sanctae Mariae quae est in burgo Sancti Quirici in Ozenna et in circumadjacentibus locis, plebem de Oppiano, plebem de Ancaiano, plebem de Monte Codano, plebem Sancti Georgii in Valona, plebem Sancti Valentini, plebem de Coppiano, plebem Sanctae Innocentiae, plebem de Karli et Murlo, plebem de Creola, plebem Sanctae Christinae in Caio, plebem de Monte Alcino, [Col. 0177D] ecclesiam Sanctae Mariae de burgo Sancti Quirici, Cascianum etiam, quod specialiter ad tuam gubernationem et providentiam pertinet, titulum Sancti Angeli de Tressa, plebem de Coartiano, plebem de Ricensa, plebem de Ruscia, plebem de Pentulina, plebem de Suvicelle, plebem de Folliano, plebem Sancti Justi in Casciano, plebem de Marmoraria, cum omnibus rebus et pertinentiis earum. Castellum de Porclano, castellum de Pognia, castellum de Monticlo, castellum de Furcule, castellum de Suvicelle, castellum de Murlo, castellum de Creole cum arce nominis ejusdem, castellum de Monteciano cum curte sua et omnibus eorum pertinentiis. Quod habes in castello Silvulae. Quod habes in Montepiscino et in Valerano. Medietatem de silva et [Col. 0178A] lacu de Verrano, medietatem de lacu et palude de Vaiano, quintam partem de Aquatico, quartam partem decimarum et oblationum in ecclesiis ad jus Senensis Ecclesiae pertinentibus, quintam partem de Monte Acutulo, qui est super fluvium de Rusia, tertiam partem de castello et curte de Radi in episcopatu Vulterrano, quartam partem de castello et curte de Valle aspera in episcopatu Massanensi, cum omnibus pertinentiis partium supradictarum. Castella quoque et possessiones quae a Traduto filio Bernardi comitis tam in comitatu Senensi quam Vulterrano, Florentino, et Fesulano, Senensi ecclesiae concessae sunt. Illud quod dedit Adalasia de Bibiano, quod Rigettus filius Reinaldi dedit in Paterno putido, quod habes de haereditate Rolandini [Col. 0178B] Longobardi, possessiones quas habes in comitatu castelli Felicitatis, quod habes in castello de Strove et in Castellione, castella et possessiones omnes quas tu vel alius per te tenet in comitatu Senensi, Vulterrano, Florentino, Fesulano et Aretino. Ordinationes etiam ecclesiarum quae sunt in tua jurisdictione constitutae, sicut praedecessores tui eas habuerunt, et tu ipsas hactenus habuisti, devotioni tuae auctoritate apostolica confirmamus. Decernimus ergo ut nulli omnino, etc., usque profutura. Salva nimirum per omnia apostolicae sedis auctoritate. Si qua igitur in futurum ecclesiastica saecularisve persona hanc nostrae constitutionis, etc., usque subjaceat. Cunctis autem eidem loco sua jura, etc., usque inveniant. Amen.

[Col. 0178C] Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii III Non. Februarii, indictione tertia decima, Incarnationis Dominicae anno millesimo ducentesimo nono, pontificatus vero domini Innocentii papae III anno duodecimo.



CLIX. RANERIO PLEBANO PLEBIS DE LORNANO. Suscipitur sub protectione sedis apostolicae. (Laterani, XIII Kal. Februarii.)

Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino [Col. 0178D] fili, tuis justis postulationibus grato concurrentes assensu, personam tuam cum omnibus bonis quae inpraesentiarum rationabiliter possides, aut in futurum justis modis, praestante Domino, poteris adipisci, sub beati Petri et nostra protectione suscipimus. Specialiter autem concessionem parochiae ac decimarum tibi pia liberalitate a venerabili fratre nostro Bono Senensi episcopo factam, sicut pie ac provide facta est, et in ipsius authentico plenius continetur, ac tu ea juste possides et quiete, tibi et per te plebi tuae auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae protectionis et confirmationis infringere vel ei, etc., usque incursurum.

[Col. 0179A] Datum Laterani, XIII Kalend. Februarii, pontificatus nostri anno duodecimo.



CLX. EIDEM. Super eodem. (Laterani, IV Kal. Februarii.)

Cum a nobis petitur, etc., usque effectum. Eapropter, dilecte in Domino fili, tuis precibus inclinati, personam tuam, etc., usque Specialiter autem ecclesiam Sanctae Mariae de Porghian cum pertinentiis suis, sicut eam juste possides et quiete, auctoritate tibi apostolica confirmamus et praesentis scripti patrocinio communimus. Nulli ergo omnino hominum libeat hanc paginam nostrae protectionis et [Col. 0179B] confirmationis infringere vel ei, etc., usque incursurum.

Datum Laterani, IV Kalend. Februarii, anno duodecimo.



CLXI. PRESBYTERO DIETAJUVAE, RECTORI ECCLESIAE SANCTI PAULI De confirmatione privilegiorum. (Datum ut in alia.)

Cum a nobis petitur, etc., usque effectum. Eapropter, dilecte in Domino fili, tuis justis postulationibus grato concurrentes assensu, personam tuam cum omnibus bonis quae inpraesentiarum, etc., usque suscipimus. Specialiter autem concessionem [Col. 0179C] ecclesiae Sancti Pauli tibi pia liberalitate a venerabili fratre nostro Bono Senensi episcopo factam, sicut pie ac provide facta est, et in ipsius authentico plenius continetur, ac tu eam juste obtines et quiete, tibi auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae protectionis et confirmationis infringere vel ei, etc., usque incursurum.

Datum ut in alia.



CLXII. SPINELLO RECTORI ECCLESIAE SANCTI GEORGII SENENSIS. Confirmatur sententia episcopi Senensis. (Laterani, III Non. Februarii.)

[Col. 0179D] Cum a nobis petitur, etc., usque effectum. Eapropter dilecte in Domino fili, tuis justis postulationibus gratum impertientes assensum, diffinitivam sententiam quam venerabilis frater noster Bonus episcopus Senensis pro ecclesia Sancti Nicolai de Maiano contra populum ipsius Ecclesiae super parochiali jure ac aliis controversiis exigente justitia promulgavit, sicut est justa nec legitima provocatione suspensa, et in instrumento publico confecto exinde plenius continetur, auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae confirmationis infringere vel ei, etc., usque incursurum.

Datum Laterani, III Non. Februari, etc.



CLXIII. EIDEM. Ejusdem argumenti. Laterani, III Non. Februarii.
[Col. 0180A]

Cum a nobis petitur, etc., usque tuis justis postulationibus gratum impertientes assensum, diffinitivam sententiam quam venerabilis frater noster Bonus Senensis episcopus pro ecclesia Sancti Georgii Senensis contra ecclesiam Sancti Angeli de Monton super quibusdam domibus, sepulturis, et rebus aliis exigente justitia promulgavit, sicut est justa nec legitima provocatione suspensa, et in instrumento confecto exinde plenius continetur, auctoritate apostolica confirmamus et praesentis scripti patrocinio communimus. Nulli ergo, etc., hanc paginam [Col. 0180B] nostrae confirmationis, etc., usque incursurum.

Datum Laterani, III Non. Februarii, pontificatus nostri anno duodecimo.



CLXIV. GUIDONI RECTORI ECCLESIAE SANCTI MATTHAEI SENENSIS De confirmatione privilegiorum. (Laterani, IV Kal. Februarii.)

Solet annuere sedes apostolica piis votis et honestis petentium precibus favorem benevolum impertiri. Eapropter, dilecte in Domino fili, tuis justis precibus inclinati, personam tuam et ecclesiam Sancti Matthaei Senensis, in qua divino es obsequio mancipatus, cum omnibus bonis tam ecclesiasticis [Col. 0180C] quam mundanis quae inpraesentiarum eadem ecclesia rationabiliter possidet, aut in futurum justis modis praestante Domino, poterit adipisci, sub beati Petri et nostra protectione suscipimus. Specialiter autem libertatem quam venerabilis frater noster Bonus Senensis episcopus eidem ecclesiae provida deliberatione concessit, sicut in authentico confecto exinde plenius continetur, tibi et per te ipsi Ecclesiae auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae confirmationis infringere vel ei, etc., usque incursurum.

Datum Laterani, IV Kalend. Februarii, anno duodecimo.



CLXV. JOANNI RECTORI ECCLESIAE SANCTI ANDREAE SENENSIS. Ei confirmatur collatio ipsius Ecclesiae. (Laterani, IV Kal. Februari.)
[Col. 0180D]

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecte in Domino fili, tuis justis precibus inclinati, concessionem parochiae tibi et ecclesiae Sancti Andreae Senensis pia liberalitate a venerabili fratre nostro Bono Senensi episcopo factam, sicut pie ac provide facta est, et in ipsius authentico plenius continetur, ac eadem ecclesia eam juste obtinet et quiete, tibi et per te ipsi Ecclesiae auctoritate apostolica confirmamus et praesentis [Col. 0181A] scripti patrocinio communimus. Nulli ergo, etc., hanc paginam nostrae confirmationis infringere vel ei, etc., usque incursurum.

Datum Laterani, IV Kal. Februarii, pontificatus nostri anno duodecimo.



CLXVI. PRIORI MONASTERII DE HIKELINGE, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum (Laterani, III Non. Februarii.)

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, [Col. 0181B] dilecti in Domino filii, vestris justis postulationibus clementer annuimus, et monasterium sanctae Dei genitricis et Virginis Mariae Sanctique Augustini de Hikelinge, in quo divino mancipati estis obsequio, sub beati Petri et nostra protectione suscipimus et praesentis scripti privilegio communimus. In primis siquidem statuentes ut ordo canonicus, qui secundum Deum et Beati Augustini regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium inpraesentiarum juste ac canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poteritis [Col. 0181C] adipisci, firma vobis vestrisque successoribus et illibata permaneant: in quibus haec propriis duximus exprimenda vocabulis: Locum ipsum in quo praefatum monasterium situm est cum omnibus pertinentiis suis, parochialem ecclesiam Omnium Sanctorum de Hikelinge, cum capella beatae Mariae et omnibus pertinentiis suis, ecclesiam Sanctae Mariae et capellam Sancti Andreae de Perham cum pertinentiis suis, ecclesiam et capellam Omnium Sanctorum de Hachetun cum pertinentiis suis, ecclesiam de Hannewirche cum pertinentiis suis et decimis de Ructon, jus quod habetis in ecclesia Sancti Joannis Baptistae de Wastonesham, jus quod habetis in ecclesia Sanctae Margaritae Norwicensis [Col. 0181D] sita in Westwic, jus patronatus ecclesiae Sanctae Margaritae de Palinge, totam terram quam habetis de feudo de Palinge et de Wastonesham, terras et redditus quos habetis in civitate Norwicensi, terras et redditus quos habetis in villa de Gernemue, et annuum redditum quatuordecim marcarum quas ex dono quondam Hamonis de Valenis debent vobis monachi de Gerwalle nomine villae de Rocwic. Sane novalium vestrorum quae propriis manibus vel sumptibus colitis, sive de vestrorum animalium nutrimentis, nullus a vobis decimas exigere vel extorquere praesumat. Liceat quoque vobis clericos vel laicos et absolutos e saeculo fugientes ad conversionem recipere et eos absque contradictione aliqua retinere. Prohibemus insuper ut nulli fratrum post factam [Col. 0182A] in monasterio vestro professionem fas sit sine prioris sui licentia de eodem loco discedere. Discedentem vero absque communium litterarum vestrarum cautione nullus audeat retinere. Cum autem generale interdictum terrae fuerit, liceat vobis clausis januis, exclusis excommunicatis et interdictis, non pulsatis campanis suppressa voce divina officia celebrare. Auctoritate quoque apostolica prohibemus ut nullus in vos vel monasterium vestrum excommunicationis vel interdicti sententias sine manifesta et rationabili causa promulgare, seu novis et indebitis exactionibus vos aggravare praesumat. Chrisma vero, oleum sanctum, consecrationes altatarium seu basilicarum, ordinationes clericorum qui ad sacros ordines fuerint promovendi, a dioecesano [Col. 0182B] suscipietis episcopo; siquidem Catholicus fuerit et gratiam et communionem sacrosanctae Romanae sedis habuerit, et ea vobis voluerit sine pravitate aliqua exhibere. In parochialibus vero ecclesiis, quas habetis, liceat vobis sacerdotes eligere et dioecesano episcopo praesentare; quibus, si idonei fuerint episcopus curam animarum committat, ut ei de spiritualibus, vobis vero de temporalibus debeant respondere. Sepulturam quoque ipsius loci liberam esse decernimus, ut eorum devotioni et extremae voluntati qui illic sepeliri deliberaverint, nisi forte excommunicati vel interdicti sint, nullus obsistat. Salva tamen justitia illarum ecclesiarum a quibus mortuorum corpora assumuntur. Obeunte vero te nunc ejusdem loci priore vel [Col. 0182C] tuorum quolibet successorum, nullus ibi qualibet subreptionis astutia seu violentia praeponatur nisi quem fratres communi consensu vel fratrum major pars consilii sanioris secundum Deum et beati Augustini regulam providerint eligendum. Libertates praeterea et immunitates antiquas et rationabiles consuetudines Ecclesiae vestrae concessas et hactenus observatas ratas habemus, et eas perpetuis temporibus illibatas permanere sancimus. Paci quoque et tranquillitati vestrae paterna in posterum sollicitudine providere volentes, auctoritate apostolica prohibemus ut infra clausuras locorum seu grangiarum vestrarum nullus rapinam seu furtum facere, ignem apponere, sanguinem fundere, hominem temere [Col. 0182D] capere vel interficere, seu violentiam audeat exercere. Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare, sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, etc., usque subjaceat ultioni. Cunctis autem eidem loco sua jura servantibus, etc., usque praemia aeternae pacis inveniant.

Datum Laterani, per manum Joannis Sanctae Mariae in Cosmidin diaconi cardinalis S. R. E. cancellarii III [Col. 0183A] Non. Februarii, indictione XIII, incarnationis Dominicae anno 1209, pontificatus vero domini Innocentii papae III anno duodecimo.



CLXVII PRIORISSAE AC MONIALIBUS DE CAMPESSEIA Ejusdem argumenti. (Laterani, II Non. Februarii.)

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilectae in Christo filiae, vestris justis postulationibus grato concurrentes assensu, personas vestras et locum in quo divino estis obsequio mancipatae, cum omnibus bonis quae inpraesentiarum rationabiliter possidet, aut in futurum justis modis [Col. 0183B] praestante Domino, poterit adipisci, sub beati Petri et nostra protectione suscipimus. Specialiter autem terras, possessiones, et alia bona vestra, sicut ea omnia juste ac pacifice possidetis, vobis et per vos eidem loco auctoritate apostolica confirmamus et praesentis scripti patrocinio communimus. Nulli ergo, etc., hanc paginam nostrae protectionis et confirmationis infringere vel ei, etc., usque incursurum.

Datum Laterani, II Non. Februarii, pontificatus nostri anno duodecimo.



CLXVIII. AGENNENSI EPISCOPO. Super facto comitis Tolosani. (Laterani, VIII Kal. Februarii.)

[Col. 0183C] Veniens ad praesentiam nostram nobilis vir R. comes Tolosanus sua nobis exposuit quaestione se super processu legatorum nostrorum multipliciter aggravatum, et licet bonae memoriae magister Milo notarius noster gravia mandata eidem injunxerit, etc., sicut in alia, per totum, quae scripta est in tertio tomo [(107) 1Kb] folio supra usque in finem.

Datum Laterani, VIII Kal. Februarii, pontificatus nostri anno duodecimo.



CLXIX. EIDEM. Qui sint dicendi haeretici. (Laterani, X Kal. Februarii.)

Super quibusdam mandatorum articulis dilecto filio nobili viro R. comiti Tolosano a bonae memoriae [Col. 0183D] magistro Milone notario nostro tunc apostolicae sedis legato factorum apud quosdam dubitatione suborta, ipsius comitis devotio postulavit a nobis qui sint dicendi haeretici manifesti; super quo eidem duximus respondendum, etc., sicut continetur in alia supra in eodem tertio folio usque puniantur. [(108) 1Kb] Praeterea cum pedagia, guidagia, et salnarias ipsi comiti legatus interdixerit memoratus, auctoritate litterarum nostrarum duximus declarandum, etc., ut in ipsa usque introducta. Rursum cum praefatus comes ab eodem notario receperit in mandatis, etc., ut in alia, usque justitiam exhiberet, hoc taliter [Col. 0184A] intelligendum esse sensimus, etc., usque personis miserabilibus teneatur in ecclesiastico judicio respondere. Volumus insuper, etc., in eumdem fere modum ut in alia, usque in finem.

Datum Laterani, X Kal. Februarii, pontificatus nostri anno duodecimo.



CLXX. ARCHIEPISCOPO, ET SANCTI ANDREAE ET SANCTI SEVERINI DECANIS BURDEGALENSIBUS. Scribitur ei pro episcopo Agennensi. (Laterani, IV Non. Februarii.)

[(109) 1Kb] Cum esset dilectus filius nobilis vir R. comes Tolosanus in nostra praesentia constitutus, venerabilis frater noster Agennensis episcopus adversus [Col. 0184B] eum proposuit quaestionem quod ab ipso ac suis ecclesiis albergarias et procurationes indebitas exigebat. Quia igitur idem comes illas, sicut a bonae memoriae magistro Milone notario nostro apostolicae sedis legato in mandatis dignoscitur recepisse, propria liberalitate remisit, nos remissionem hujusmodi approbantes, auctoritate litterarum nostrarum duximus inhibendum ne quis eumdem episcopum aut suas ecclesias super albergariis et procurationibus hujuscemodi molestare praesumat, sed ipse pariter et successores sui perpetuo earum immunitate laetentur. Quocirca discretioni vestrae per apostolica scripta mandamus quatenus si praefatus comes contra prohibitionem nostram super hoc eumdem [Col. 0184C] episcopum aut suas ecclesias molestaverit, praesumptionem ejus per censuram ecclesiasticam appellatione postposita compescatis. Quod si non omnes, etc., tu, frater archiepiscope, cum eorum altero, etc.

Datum Laterani, IV Non. Februarii, anno duodecimo.



CLXXI. EISDEM. De eadem re. (Laterani, II Non. Februarii.)

Cum esset dilectus filius nobilis vir R. comes Tolosanus in nostra praesentia constitutus, venerabilis frater noster Agennensis episcopus est conquestus quod tam ipse quam nobilis mulier uxor ejus in villa Marmanda et in Villafranca nec non [Col. 0184D] etiam aliis locis dioecesis Agennensis nova passagia extorquebat. Quia igitur idem comes ab hujusmodi passagiorum extorsione desistere se promisit, discretioni vestrae per apostolica scripta mandamus quatenus si forte, quod non credimus, idem comes in memoratis locis contra Lateranensis statuta concilii passagia praesumpserit extorquere, praesumptionem hujusmodi per censuram ecclesiasticam appellatione postposita compescatis. Quod si non omnes, etc., tu ea, frater archiepiscope, etc.

Datum Laterani, II Non. Februarii, anno duodecimo.



CLXXII. EPISCOPO VASATENSI, ET PRIORI SANCTI MACHARII ET ARCHIDIACONO VESALMENSI BURDEGALENSIS ET AGENNENSIS DIOECESUM. Ut haeretici priventur terris quas tenent ab Ecclesia. (Laterani, V Kal. Februarii.)
[Col. 0185A]

Cum manifestis haereticis a dioecesi Agennensi divina providentia depulsis, quidam credentes et fautores eorum latitent in eadem ecclesiarum et ecclesiasticorum virorum molestationibus insistentes, sicut venerabilis frater noster Agennensis episcopus proposuit coram nobis, praesentium vobis auctoritate mandamus quatenus eis qui legitime convicti fuerint super hujusmodi pravitate feodis, [Col. 0185B] possessionibus, et bonis aliis quae ab ecclesiis detinent spoliatis, eadem ad jus et potestatem ecclesiarum ad quas pertinent devolvantur, poenam consimilem ecclesiarum agricolis et hominibus infligentes qui convicti fuerint super haeretica pravitate. Quod si non omnes, etc., tu, frater episcope, cum eorum altero, etc.

Datum Laterani, V Kal. Februarii, pontificatus nostri anno duodecimo.



CLXXIII. AGENNENSI EPISCOPO. Ejusdem argumenti cum epistola 170. (Laterani, IV Non. Februarii,)

Cum esset dilectus filius nobilis vir R. comes Tolosanus in nostra praesentia constitutus, adversus [Col. 0185C] eum proposuisti querelam quod a te ac tuis ecclesiis albergarias et procurationes indebitas exigebat. Quia igitur ipse illas, sicut a bonae memoriae magistro Milone notario nostro, apostolicae sedis legato, in mandatis dignoscitur recepisse, propria liberalitate remisit, nos remissionem hujusmodi approbantes, auctoritate praesentium inhibemus ne quis te aut ecclesias tuas super albergariis et procurationibus hujuscemodi molestare praesumat, sed tu pariter et successores tui earum immunitate perpetuo gaudeatis. Nulli ergo omnino hominum liceat hanc paginam nostrae inhibitionis infringere, etc., usque incursurum.

Datum Laterani, IV Non. Februarii, pontificatus [Col. 0185D] nostri anno duodecimo.



CLXXIV. CAPITULO ECCLESIAE SANCTI CAPRASII AGENNENSIS. Super eodem. (Laterani, IV Non. Februarii.)

Cum esset dilectus filius nobilis vir R. comes Tolosanus in nostra praesentia constitutus, Stephanus canonicus et procurator vester adversus eum proposuit quaestionem quod ab ecclesia vestra albergarias et procurationes indebitas exigebat. Quia igitur, etc., in eumdem fere modum ut in alia, usque incursurum.

Datum Laterani, IV Non. Februarii, pontificatus nostri anno duodecimo.



CLXXV. CAPITULO ECCLESIAE DE MANSO. Super eodem. (Laterani, II Non. Februarii.)
[Col. 0186A]

Cum esset dilectus filius nobilis vir R. comes Tolosanus in nostra praesentia constitutus, adversus eum venerabilis frater noster Agennensis episcopus procurator vester proposuit quaestionem quod a vobis albergarias et procurationes indebitas exigebat. Quia igitur ipse illas, sicut a bonae memoriae magistro Milone notario nostro, apostolicae sedis legato, in mandatis dignoscitur recepisse, propria liberalitate remisit, nos remissionem hujusmodi approbantes, auctoritate praesentium inhibemus ne quis vos super albergariis et procurationibus hujuscemodi [Col. 0186B] molestare praesumat, sed vos pariter et successores vestri earum immunitate perpetuo gaudeatis. Nulli ergo omnino hominum liceat hanc paginam nostrae inhibitionis infringere vel ei, etc., usque incursurum.

Datum Laterani, XI Non. Februarii, anno duodecimo.



CLXXVI. PRIORI MEDICINI CLUNIACENSIS ORDINIS. Super eodem. (Laterani, Non. Februarii.)

Cum esset dilectus filius nobilis vir R. comes Tolosanus in nostra praesentia constitutus, adversus eum P. monachus procurator tuus proposuit quaestionem quod a te albergarias et procurationes indebitas [Col. 0186C] exigebat. Quia igitur ipse illas, etc., in eumdem fere modum ut in alia, usque incursurum.

Datum Laterani, Non. Februarii, anno duodecimo.



CLXXVII. EPISCOPO ET S. DE AUNES ARCHIDIACONO OSCENSIBUS, ET DECANO TIRASONENSI. De electione episcopi Pampilonensis. (Laterani, III Idus Februarii.)

Cum olim tam contra illegitimum processum electionis venerabilis fratris nostri Pampilonensis episcopi quam etiam contra personam ipsius, qui de Simoniaca pravitate, dilapidatione, lapsu carnis, et quibusdam aliis excessibus culpabilis dicebatur, multa fuissent nostris auribus intimata, venerabili [Col. 0186D] fratri nostro Aquensi episcopo et dilectis filiis abbati de Oliva Pampilonensis dioecesis et R. de Luco archidiacono Bajonensi dedimus in praeceptis ut ad Pampilonensem Ecclesiam accedentes, tam super praemissis quam aliis proponendis sive contra episcopum sive pro defensione ipsius ipsius inquirerent diligentius veritatem, et quae invenirent fideliter redigentes in scriptis, ad nos sub sigillis propriis destinarent. Qui juxta mandatum nostrum veritatem super propositis inquirentes, depositiones ipsorum per quos inquisitio facta fuit ad nostram transmiserunt praesentiam consignatas. Nuper autem Hel. procuratore dicti episcopi et S. Pampilonensi canonico propter hoc apud sedem apostolicam constitutis, procurator ipse duodecim ex testibus introductis, [Col. 0187A] scilicet G. de Leotz et . . Roscidae vallis priores, L. de Tafalia et S. de Lios archidiaconos, P. de Navas cantorem, et A. de Ponte, P. de Leoz, P. de Andrequiam, J. Lupi, J. Martini, S. Petri, et Garsiam canonicos Pampilonenses, proposuit repellendos, utpote conspiratores et criminosos ac inimicos episcopi capitales: quod se tempore opportuno asseruit probaturum, adjungens episcopum ipsum super praemissis omnibus praemonitum non fuisse. Verum parte altera respondente quod per testes alios, in quos procurator ipse nihil objecerat, quae contra episcopum proposita fuerant probabantur, depositiones easdem publicari fecimus et inspici diligenter. Sed idem S. postmodum requisitus a nobis an illorum depositionibus quibus nihil opponebatur [Col. 0187B] vellet esse contentus, respondit male decisionem negotii prorogari quam depositionibus illorum non uti in quos praedicta objecerat procurator, per quas utique quae fuerant objecta episcopo evidentius asserebat esse probata. Nos igitur de utriusque partis assensu idem negotium sub hac forma vobis duximus committendum, attestationes easdem sub bulla nostra vobis transmittentes inclusas, ut nisi praedicti duodecim testes ab episcopo fuerint legitime reprobati, vos depositionibus omnium, vel si aliqui forsitan reprobati fuerint, residuorum dictis diligenter inspectis, si ea quae objecta fuerunt [Col. 0188A] episcopo memorato vel eorum aliquod quod sufficiat ad condemnationem ipsius probata legitime fuerint, vos eumdem sublato appellationis obstaculo a Pampilonensi Ecclesia removere curetis, facientes eidem de persona idonea per electionem canonicam provideri, contradictores per censuram ecclesiasticam compellendo. Quod si nihil probatum fuerit quod sufficiat ad condemnationem episcopi memorati, vos ab impetitione praefati canonici absolvatis eumdem. Quia vero nobis est aliquatenus de dilapidatione suspectus, volumus et mandamus ut circa temporalium administrationem dilectos filios majorem priorem, R. archidiaconum de Longuida, et A. de Ponte canonicum Pampilonensem coadjutores interim assignetis eidem, sine quibus de bonis episcopalibus [Col. 0188B] disponere nihil possit, et ipsi sibi circa distractionem eorum nullum praesumant adhibere consensum. Quod si alterutra partium maluerit per nostram sententiam negotium diffiniri, vos ipsum sufficienter instructum ad nostram praesentiam remittatis, praefigentes partibus terminum competentem quo nostro se conspectui repraesentent recepturae a nobis, dante Domino, judicium aequitatis. Quod si non omnes, etc., tu ea, frater episcope, cum eorum altero, etc.

Datum Laterani, III Idus Februarii, pontificatus nostri anno duodecimo.



APPENDIX LIBRI DUODECIMI.
[Col. 0187]


CLXXVIII. EPISCOPO REGENSI, CISTERCIENSI ABBATI, ET MAGISTRO MILONI, APOSTOLICAE SEDIS LEGATIS. Eis committitur tutela civium Montispessulani. (Laterani, Kalendis Martii.)
[Col. 0187C]

Quanto Montispessulani homines nunc et hactenus sese mundos conservasse noscuntur et nobis et apostolicae sedi se semper exhibuere devotos, tanto nos decet sollicitius providere ne per alicujus pravae suggestionis astutiam ab his qui orthodoxae fidei zelo succensi ad expugnandos haereticos se accingunt quidquam injuriae patiantur. Quapropter discretioni vestrae per apostolica scripta mandamus quatenus homines memoratos et terram eorum, tanquam viros Catholicos et Ecclesiae Romanae devotos, [Col. 0187D] in quibus expedit confovendo, non permittatis eos a fideli exercitu signatorum in aliquo contra justitiam molestari.

Datum Laterani, Kalendis Martii, pontificatus nostri anno duodecimo.



CLXIX. MICHAELI ABBATI SANCTI MICHAELIS DE VERRUCA, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Viterbii, VII Idus Junii.)

Cum omnibus ecclesiis et personis ecclesiasticis [Col. 0188C] debitores ex apostolicae sedis auctoritate existamus, illis tamen attentius providere non convenit, et eas a pravorum incursibus hominum defensando arctiori debemus charitate diligere quas beato Petro et sanctae Romanae Ecclesiae non est dubium specialius adhaerere et tanquam jure proprio subjectas esse. Eapropter, dilecti in Domino filii, vestris justis postulationibus clementer annuimus, et beatae Mariae semper virginis ac sancti Michaelis monasterium, in quo divino mancipati estis obsequio, ad exemplar praedecessorum nostrorum felicis recordationis Paschalis, Innocentii, Eugenii, Adriani, Urbani et Clementis Romanorum pontificum sub beati Petri et nostra protectione suscipimus et praesentis scripti privilegio communimus, statuentes ut idem coenobium [Col. 0188D] et monachi ad ipsum pertinentes ab omni saecularis servitii sint infestatione securi, omnique mundanae oppressionis gravamine liberi in sanctae religionis observantia, Domino cooperante, persistant, nec ulli alii nisi Romanae atque apostolicae sedi, cujus juris est locus ipse, aliqua teneantur occasione subjecti. Praeterea quaecunque bona, quaecunque possessiones a bonae memoriae Hugone duce atque marchione ipsius coenobii fundatore seu ab aliis Dei fidelibus eidem loco pro animarum suarum remedio sunt collatae, universa etiam quae inpraesentiarum idem coenobium juste et canonice possidet, aut in [Col. 0189A] futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, cum omnibus decimis tam dominicatuum quam earum rerum quas coloni possident, duntaxat ex proprio jure, sicut eas a quadraginta retro annis praefatum monasterium quiete et inconcusse habuisse dignoscitur, firma vobis vestrisque successoribus et illibata permaneant. In quibus haec propriis duximus exprimenda vocabulis: Locum ipsum in quo praefatum monasterium situm est cum omnibus pertinentiis suis, ecclesiam Sancti Nicolai secus muros Pisanae civitatis, cum coemeterio, parochia et oblationibus, caeterisque ad eam pertinentibus, ecclesiam Sancti Leonardi positam in Pratuscello, salvo jure Pisanae [Col. 0189B] Ecclesiae, hospitale Sancti Nicolai juxta eamdem ecclesiam Sancti Leonardi positum, ecclesiam Sanctae Vivianae juxta fluvium Serchi, ecclesiam Sanctae Mariae in Monticulo, ecclesiam Sanctae Mariae de Ponticulo super fluvium Arni, ecclesiam Sancti Christophori in pede montis, ecclesiam Sancti Laurentii in silva longa montis, ecclesiam Sancti Hilarii in silva longa, capellam sancti Petri in valle, capellam Sancti Bartholomaei de Gucciano, patronatum ecclesiae Sancti Petri a Farneti, quidquid juris habetis in ecclesia Sancti Martini de Crespignano, villam de Montemagno, Callare de stagno quod dicitur Bordone, et quidquid inpraesentiarum loco vestro pertinere cognoscitur in Vico, in Beviti, in Selcia, in Cintoria, in Blentina, in Monticulo, [Col. 0189C] in territorio, in vada, in collinis, in aqua viva, in Caprona, in Crispignano, in Macagio, in Sambra, in Grecciano. Placitum quoque de villa de Montemagno et de Bethano, et totum placitum quod habetis a Calci, a Caprona usque ad Ceule, tibi tuisque successoribus regularibus regendum, disponendum, possidendumque firmamus. Pratum quoque Vicalterii, et id quod bonae memoriae Baldus quondam Pisanus archiepiscopus vestro monasterio in concambium noscitur tradidisse, nos vobis auctoritate apostolica confirmamus, ita quod nullus archiepiscopus vel aliqua persona super his deinceps vos molestare praesumat, salvo super decimis moderamine concilii generalis. Liceat quoque vobis clericos [Col. 0189D] vel laicos liberos et absolutos a saeculo fugientes recipere et eos sine contradictione aliqua in vestro collegio retinere. Prohibemus ne ulli fratrum vestrorum post factam in eodem loco professionem, nisi arctioris religionis obtentu, sit fas sine abbatis sui licentia de eodem loco discedere. Discedentem vero absque communium litterarum cautione nullus audeat retinere. Cum autem generale interdictum terrae fuerit, liceat vobis januis clausis, non pulsatis campanis, exclusis excommunicatis et interdictis, suppressa voce, dummodo causam non dederitis interdicto, divina officia celebrare. Chrisma vero, oleum sanctum, etc., usque Catholico suscipietis episcopo. Ad haec adjicimus ut nulli episcoporum facultas sit praedicti coenobii et ejusdem ecclesiarum monachos [Col. 0190A] et conversos seu familiam regulari professioni obnoxiam, quae intra ipsam Verrucae arcem ad monasterii custodiam commorantur, interdicto vel excommunicationi subjacere; siquidem in debita sanctae Romanae Ecclesiae fidelitate persistant. Prohibemus etiam ne ullus in dicta ecclesia Sancti Michaelis et Sanctae Mariae aut ejus officinis aliquam violentiam audeat exercere. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri voluerint, nisi forte excommunicati vel interdicti sint aut etiam publici usurarii, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te, etc., usque vel fratrum major pars consilii sanioris secundum Dei [Col. 0190B] timorem et beati Benedicti Regulam, sive de suo, aut de alieno, si opportunum fuerit, collegio providerint eligendum. Electus autem ad sedem apostolicam benedicendus accedat. Decernimus ergo ut nulli omnino hominum liceat praefatam ecclesiam seu monasterium temere perturbare, etc., usque profutura, salva sedis apostolicae auctoritate et in supradictis ecclesiis dioecesanorum episcoporum canonica justitia. Ad indicium autem hujus a sede apostolica perceptae libertatis, et quod idem coenobium beati Petri juris existit, nobis nostrisque successoribus duos aureos annis singulis persolvetis. Si qua igitur in futurum ecclesiastica, etc., usque subjaceat. Cunctis autem eidem loco, etc., usque inveniant. Amen.

[Col. 0190C] Datum Viterbii per manum Joannis Sanctae Mariae in Cosmidin diaconi cardinalis S. R. E. cancellarii, VII Idus Junii, indictione XII, Incarnationis Dominicae anno 1209, pontificatus vero domini Innocentii papae III anno duodecimo.



CLXXX. DILECTIS FILIIS DOCTORIBUS ET UNIVERSIS SCHOLARIBUS PARISIENSIBUS. Confirmat eorum statuta. (Anagniae, IV Non. Julii.)

Quoties pro communi utilitate aliqua statuuntur per quae paci ac tranquillitati consultum ac publicae [Col. 0190D] honestatis et honoris procuratur augmentum, conveniens est et decens ut eadem ab omnibus irrefragabiliter observentur. Cum igitur, sicut accepimus, quidam ex vobis ad tractanda negotia universitatis vestrae communiter deputati statuta et ordinationes et alia quae utilitati et honori vestro congruere noscuntur certa poena et juramentis interpositis decreverint observanda, universitatem vestram rogamus, monemus et hortamur attente, per apostolica scripta mandantes quatenus si est ita, statuta et ordinationes praedictas et alia perinde ordinata studeatis inviolabiliter observare.

Datum Anagniae, IV Nonas Julii, pontificatus nostri anno duodecimo.



CLXXXI. BARTHOLOMAEO EPISCOPO THEATINO, EJUSQUE SUCCESSORIBUS CANONICE SUBSTITUENDIS IN PERPETUUM. De confirmatione privilegiorum. (Laterani, XIV Kal. Novembris).
[Col. 0191A]

In eminenti sedis apostolicae specula, disponente Domino, constituti, ex injuncto nobis a Deo apostolatus officio fratres nostros episcopos sincera charitate diligere et Ecclesiis sibi commissis suam debemus justitiam conservare, pro ipsorum quoque statu nos oportet satagere, atque eorum quieti salubriter, auxiliante Domino, providere. Eapropter, venerabilis in Christo episcope, tuis justis postulationibus clementer annuimus, et ad exemplar felicis memoriae Nicolai, Paschalis, Eugenii, Alexandri et [Col. 0191B] Clementis praedecessorum nostrorum Romanorum pontificum beati Thomae Theatinam Ecclesiam, cui, Domino auctore, praeesse dignosceris, sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona, etc., usque permaneant; in quibus haec propriis duximus exprimenda vocabulis: Parochiam Theatinae ecclesiae, sicut antiquis et justis limitibus terminatur, scilicet a Staffilo inter montes, et ipso monte de Ursa, et quomodo pergit in Cola, et ponit terminum in aqua subtus terra usque ad aquam Sonutam, et quomodo pergit in Cola, et ponit terminum in aqua subtus terra usque ad aquam Sonutam, et quomodo pergit [Col. 0191C] usque in montem de Teste, et cadit per Crinis montem, et qualiter pergit usque montem Sclavi, et quomodo pergit in ipsum flumen quod dicitur Triguum usque ad littora maris, et per littora maris usque in Piscariam, et redit in priorem finem, videlicet in priori Staffello. Praeterea ipsam Theatinam civitatem, castellum Trivilianum, Villam Magnam, Montem Filardi, castellum Orvi, castellum Mucela, castellum Sancti Pauli, castellum quod dicitur Furca, castellum Genisteale, castellum Sancti Cesidii, cum eorum pertinentiis. Ultra Piscariam vero castellum montis Silvani, ecclesiam Sanctae Mariae in Rigoli, castellum Sculculae, castellum Lastiniam, ecclesiam Sanctae Mariae de Palatio, ecclesiam Sancti Justi cum pertinentiis suis. In Aterno plebem Sancti Leguntiani [Col. 0191D] et Domitiani, ecclesiam Sancti Thomae, Sancti Salvatoris, ecclesiam Sanctae Jerusalem et ecclesiam Sancti Nicolai, cum omnibus earum pertinentiis. Decimam pontis et portus Nicini. In Bucelania ecclesias Sancti Salvatoris et Sancti Angeli, cum decimis comitis. Plebem Sancti Silvestri. Decimas comitis in castello Sancti Angeli, in castello Trium-Fontium, et decimas castellorum quae in Theatino episcopatu sub dominio comitis Roberti de Rotello fuerunt, et quod Theatina ecclesia in castello Septi tenet, ecclesiam Sanctae Mariae in Bari, ecclesiam Sancti Blasii in Lanciano, monasterium Sancti Martini de Palectu, ecclesiam Sancti Deciri in Atissa cum omnibus pertinentiis suis, monasterium Sancti Joannis in Aoclano, monasterium [Col. 0192A] Sancti Angeli in Comacula cum omnibus pertinentiis suis. In monte Oderisii ecclesiam Sancti Nicolai, et medietatem ecclesiae Sanctae Mariae, ecclesiam Sancti Salvatoris, et ecclesiam Sancti Petri cum pertinentiis earum, monasterium Sancti Mauri cum beneficio suo, monasterium Sancti Salvi, ecclesiam Sancti Nicolai de Eremitorio. In Ortona ecclesiam Sanctae Mariae et Sancti Georgii cum earum pertinentiis, monasterium Sanctae Mariae in basilica. In civitate Luparelli plebem Sancti Petri cum pertinentiis suis, monasterium Sancti Mandi in Palatio, ecclesiam Sancti Jacobi de Turcella cum pertinentiis suis, monasterium Sancti Pancratii, monasterium Sanctae Mariae de Lecto cum casali aliisque ad ipsum pertinentibus, monasterium Sancti Martini in Valle, [Col. 0192B] monasterium Sancti Justi in Decosule. In castra Gessi plebem Sanctae Mariae cum pertinentiis suis, plebem Sancti Martini filiorum Tresidii, ecclesiam Sanctae Mariae de Casa Candidilla, ecclesiam Sancti Petri in castro Lori, ecclesiam Sanctae Mariae in Biario, ecclesiam Sancti Blasii, monasterium Sancti Petri in campo, ecclesiam Sancti Nicolai de Suanno viculo, ecclesiam Sanctae Mariae de Lacento in Abbateio, plebem Sancti Martini cum pertinentiis suis, ecelesiam Sancti Joannis de plebe, plebem de Juliano, plebem Sancti Cecolidi, plebem de Pizzo Corbario, ecclesiam Sanctae Luciae de Argelli, ecclesiam Sancti Lini, plebem de Orcula, plebem Sanctae Mariae in Valle, plebem Sanctae Mariae de [Col. 0192C] Caramanico, plebem Sancti Joannis de Abbateio, ecclesiam Sancti Cesidii et ecclesiam Sancti Ponti de Sancto Valentino. In castello de Tocco ecclesiam Sancti Eustachii, ecclesiam Sancti Martini de Fara inter montes, ecclesiam Sancti Joannis de Pedara, ecclesiam Sancti Nicolai de Cantalupo, ecclesiam Sancti Salvatoris de Linari, ecclesiam Sanctae Mariae de Sparpalia, ecclesiam Sanctae Mariae de Illice, ecclesiam Sancti Salvatoris de Valle Surda, ecclesiam Sanctae Mariae de Valle Coruvelli, ecclesiam Sanctissimae Trinitatis de Fragne, ecclesiam Sancti Joannis de Vicaldo, cum omnibus pertinentiis earum, ecclesiam Sancti Petri de Troia, et ecclesiam Sanctae Mariae de Tasso. Decernimus ergo ut nulli omnino hominum liceat praedictam Ecclesiam temere perturbare, [Col. 0192D] etc., usque profutura, salvo beati Petri jure proprietatis et apostolicae sedis auctoritate. Si qua igitur in futurum ecclesiastica saecularisve persona, etc., usque subjaceat. Cunctis autem eidem loco sua jura servantibus, etc., usque inveniant. Amen.

Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii, XIV Kal. Novemb., indictione XII, Incarnationis Dominicae anno 1209, pontificatus vero domini Innocentii papae III anno duodecimo.



CXXXII. ROFFRIDO TITULI SANCTORUM MARCELLINI ET PETRI PRESBYTERO CARDINALI ABBATI CASINENSI. Dantur ei quaedam monita.
[Col. 0193A]

Dilecti filii, Joannes et Thomas, monachi Casinenses in nostra proposuerunt praesentia constituti quod cum olim inter caetera opera pietatis quibus monasterium Casinense pollebat, hospitale fuerit ibi ad erogandas eleemosynas deputatum, nunc ad tantam tenuitatem est idem hospitale redactum quod possessionibus et tenimentis ejus alienatis et illicite distractis, vix aliquid in eo reperitur solitae pietatis. Cum autem apostolica dudum fuerit auctoritate statutum ut notarius qui de contractibus monasterii publica conficeret instrumenta, juramento deberet [Col. 0193B] astringi ne de possessionibus ejus ullum fieret instrumentum praeter consensum capituli aut sanioris partis ejusdem, tu, relicto notario, qui monasterio fuerat astrictus hujusmodi, alium sacramento assumpsisti, per quem in detrimentum monasterii supradicti nonnulla sunt instrumenta confecta. Murationes et castra insuper, quae semper consueverunt per monachos custodiri, de quo grave, quod absit! posset monasterio incommodum evenire, laicorum custodiae commisisti. Fideles etiam monasterii nonnunquam datiis et talliis aggravasti, cum nec tibi [Col. 0193C] nec eidem monasterio expediret. Quia igitur haec, sic vera sunt, conniventibus nec volumus nec debemus oculis praeterire, discretionem tuam monemus [Col. 0194A] attentius et per apostolica scripta praecipiendo mandamus quatenus hospitale praedictum juxta monasterii facultates ad solitas eleemosynas reformare procurans, quae de possessionibus et tenimentis ipsius illicite sunt distracta legitime ad ipsum studeas revocare. Notarium vero, quem ab exsecutione commissi sibi officii removisse diceris in praejudicium monasterii, vel resumas ad ipsum, vel illum quem postmodum assumpsisti praelibatum juramentum monasterio facias exhibere, instrumenta illa quae per eum in detrimentum ipsius confecta dicuntur, sicut justum est, infringi facere non postponens, et memorata castra, sicut ter jam tibi dicimur injunxisse, remotis laicis ab eisdem, reducas ad custodiam monachorum, homines abbatiae datiarum vel talliarum [Col. 0194B] indebita non praesumas exactione gravare; praesertim ea quae in utilitatem non fuerint monasterii convertenda, monachos vero, in quorum aliquos interdum diceris ultra quam deceat effervescere, nec capi facias enormiter nec expelli; sed si quos in aliquo constiterit excessisse, in eorum correptione regularis disciplinae modestiam non excedas, ut erga subditorum languores videaris medici vices agere, non in ejus poenis ipsis languoribus desaevire, sciturus pro certo quod nisi admonitionem nostram curaveris adimplere, nequaquam ea dissimulare poterimus [Col. 0194C] quin ad ipsa te per officii nostri debitum compellamus.



INNOCENTII III ROMANI PONTIFICIS REGESTORUM SIVE EPISTOLARUM LIBER DECIMUS TERTIUS. PONTIFICATUS ANNO XIII, CHRISTI 1210.
[Col. 0193]


I. SILVANECTENSI EPISCOPO, ET ABBATI LATINIACENSI PARISIENSIS DIOECESIS, ET DECANO SILVANECTENSI. Committitur eis causa abbatis Corbeiensis. (Laterani, VII Kal. Martii.)
[Col. 0193D]

[(1) 1Kb] Ad petitionem Walteri quondam monasterii Corbeiensis abbatis dilectis filiis magistro scholarum et magistris Roberto de Corzon et P. canonicis Noviomensibus ejusdem loci a nobis dudum correctione commissa, ipsi bis ad idem monasterium accedentes, quibusdam correctis ibidem, nonnulla quae statuenda fuerant statuerunt, inquisitionis instantiam quorumdam impediente malitia retardando, [Col. 0194D] ad quorum contumaciam reprimendam saeculare intendebant brachium invocare. Verum dilectus filius noster Guala, Sanctae Mariae in Porticu diaconus cardinalis, tunc apostolicae sedis legatus, interim ad idem veniens monasterium, supradicto Waltero praesente nec reclamante, super statu monasterii memorati coepit inquirere diligenter, et cum inquisitione finita praedictum Walterum Parisius evocasset propositurum contra inquisitionem eamdem si quid rationabiliter duceret proponendum, idem W. praesentiam ejus adiens allegavit quod in monasterii correctione procedere non valebat, quae praedictis judicibus prius fuerat auctoritate nostra [Col. 0195A] commissa, et cardinalem ipsum ex justis causis se asserens habere suspectum, vocem ad nos appellationis emisit. Porro cardinalis inspectis his quae probata fuerant contra eum, de consilio peritorum ipsum amovit a regimine abbatiae, dando fratribus ejusdem loci liberam facultatem alium eligendi. Qui dilectum filium Joannem abbatem Corbeiensem, tunc priorem de Argentolio, virum providum et honestum, elegerunt concorditer in abbatem. Cum autem dictus W. postmodum ad sedem apostolicam accessisset, asserens se per cardinalem ipsum quorumdam falsis suggestionibus circumventum ab abbatia sine rationabili causa remotum, nos ejusdem coenobii tranquillitati paterna sollicitudine providere volentes, venerabilibus fratribus nostris archiepiscopo [Col. 0195B] Remensi et Atrebatensi episcopo dedimus in mandatis ut ad compositionem inter eumdem W. et substitutum ei darent studium et operam efficacem, alioquin tam per jam dictum legatum quam per alios inquirerent diligentius veritatem, et eam nobis usque ad festum sancti Remigii proximo tunc venturum fideliter intimarent, ut per eorum relationem certiores effecti, procederemus in eodem negotio prout procedendum utilius videremus. Qui cum super reformatione pacis proficere nequivissent, sicut ex litteris eorum accepimus, processerunt ad inquirendum super praemissis omnibus veritatem, testibus ab utraque parte receptis; et ea quae tam per se quam per cardinalis inquisitionem invenerant nobis sub sigillis propriis transmiserunt. [Col. 0195C] Nuper autem praefatis W. atque J. in nostra propter hoc praesentia constitutis, idem W. quod a legato post appellationem ad nos interpositam factum fuerat petiit revocari, allegans quod, cum correctio monasterii fuerit judicibus memoratis injuncta, et ipsi quibusdam correctis, et nonnullis statutis ibidem, aliorum correctionem ex causa duxerint rationabili differendam, cardinalis interim de jure non potuit procedere ad eamdem, cum generale mandatum non deroget speciali. Ad quod fuit ex adverso responsum quod, cum, W. praesente nec reclamante, ad inquisitionem processerit cardinalis, idem W. videtur in hoc tacite consensisse ut inquisitione facta corrigeret cardinalis quae corrigenda videret. Contra quod idem W. taliter proponebat, quod licet statim [Col. 0195D] ut coepit inquirere cardinalis, non duxerit reclamandum, credens eum nolle procedere contra ipsum, sed absque sui gravamine aliquid in Ecclesia utiliter ordinare, postquam tamen evocatus ab ipso cognovit quod adversus eum procedere intendebat, ejus declinavit examen, ad nostram audientiam appellando. Proposuit insuper pars adversa quod cum praedicti judices omisissent in monasterii correctione procedere, ac periculum traheret ad se mora, cardinalis ipse, ad quem spectabat ex injuncto sibi legationis officio cura ejus, ad reformationem ipsius loci interponere potuit partes suas. Cum enim secundum juris civilis auctoritatem, in [Col. 0196A] illis etiam casibus in quibus solemnis ordo judiciarius observatur, in criminali causa ultra biennium a contestatione litis non sit ejus instantia protrahenda, et nos quoque consulti quandiu delegatus a nobis, qui sententiam tulerat, jurisdictionem suam interponere valeat ut sententiae pareatur, respondisse noscamur quod usque ad annum integrum jurisdictionem sibi commissam ad exsequendum sententiam valeat exercere, dictis judicibus differentibus in correctione procedere, cum jam decem et septem essent menses elapsi ex quo noscuntur mandatum apostolicum recepisse, ac de criminibus, licet non criminaliter ageretur, correctioni non immerito cardinalis insistere potuit memoratae [(2) 1Kb] . Sed ad hoc altera pars respondit quod hoc colorem [Col. 0196B] excusationis haberet si praedicti judices a legato commoniti ad correctionem procedere neglexissent. In quo casu eorum forte defectus per diligentiam potuisset legati suppleri, sicut de metropolitano in canonibus legitur quod tunc demum ea potest facere quae ad suffraganeos pertinent cum illa suffraganei negligunt adimplere.

His igitur et aliis quae utraque pars proponere curavit auditis, inquisitione utraque, cardinalis videlicet et archiepiscopi, et episcopi praedictorum, diligenter inspecta, intelleximus ex depositionibus juratorum quod cum tempore promotionis ipsius W. octo millium librarum debito monasterium gravaretur, et non multo tempore post idem debitum [Col. 0196C] usque ad duo millia librarum fuerit diminutum, nunc tamen usque ad sex millium librarum summam excrevit, cum, sicut prius contigerat, de proventibus monasterii debitum potius diminui debuerit quam augeri, nisi rectoris incuria obstitisset. Et quamvis ad excusationem suam proposuerit idem W. quod propter expensas factas in causa quam contra Cluniacense monasterium habuit, in qua quemdam prioratum evicit, idem fuerat debitum augmentatum, fuit tamen ei ex adverso responsum quod propter expensas illas debitum interim augmentari non debuit, cum propter hoc possessiones quasdam ejusdem obligaverit prioratus, maxime cum in ejusdem prosecutione negotii vix expensae fuerint mille librae. Adjecit etiam dictus W. quod [Col. 0196D] occasione cujusdam domus quam in villa Corbeiae de novo construxerat, debitum supradictum excrevit. Ad quod pars adversa respondit quod ex proventibus monasterii expensas hujusmodi facere potuit absque onere debitorum, praesertim cum propter hoc non modicum auxilium a burgensibus fuerit eidem impensum. Praeterea cum ex confessione ipsius constiterit quod in capitulo praestiterat juramentum ne debitum de novo contraheret, ac postea contraxerit debitum contra juramentum proprium veniendo, sicut testes deponunt, argui de perjurio videbatur. Ad quod idem W. hoc modo respondit, quod etsi primo hujusmodi praestiterit [Col. 0197A] juramentum, postea tamen quoddam factum fuit in capitulo constitutum, per quod juramentum exstitit relaxatum. Sed contra hoc pars altera replicavit quia, cum non constiterit quod per tale statutum revocatum fuerit juramentum, et appareret eumdem W. non solummodo juramentum de debito non contrahendo praestasse, sed venisse postea contra illud, manifeste liquebat ipsum reatum perjurii incurrisse. Sed et ipsius insufficientia et negligentia dissoluta videbantur manifeste probari. Et quanquam aliqui testium eum, quantum in se, dixerint esse bonum, nulli tamen deposuerunt expresse quod utilis esset ejus provisio monasterio saepedicto. Cum ergo nobis de talibus fuerit sufficiens in tali negotio facta fides propter quae praefatus W. erat merito amovendus, [Col. 0197B] etsi restituendus foret propter judiciarium ordinem non servatum, ob causas tamen praedictas ipsum providimus manere privatum regimine abbatiae; Joannem nihilominus supradictum, quem pro eo quod, praefato W. propter juris ordinem non servatum quodammodo inordinate remoto, intelleximus ob eamdem causam per consequentiam minus legitime substitutum, per sententiam amoventes: quem quia non propter personae vitium vel defectum, sed propter juris solemnitatem, sicut praemissum est, praetermissam amovimus, ipsum postmodum restituimus in abbatem, et memorato W. in loco qui dicitur Guidoc cum pertinentiis suis in imperio constitutis jussimus provideri, ita videlicet quod ibi cum uno Corbeiensi monacho commoretur, et [Col. 0197C] censum quinque marcarum ad pondus Coloniense in festo Purificationis beatae Virginis abbati et successoribus suis annuatim persolvat, et personatibus ac ecclesiae ejusdem balivae jamdicti abbatis et successorum suorum donationi liberae reservatis, eisdem fidelitates et homagia liberorum hominum eorumdem locorum debeant exhiberi, ac in juramento fidelitatis quod eisdem fuerit praestitum exprimetur quod iidem homines supradictum W. super suae provisionis proventibus nullatenus damnificare praesumant; ita videlicet quod et ipse W. super indemnitate praedictae balivae, ne ipsam dilapidet, corporale praebeat juramentum. Si quid autem post sententiam nostram super utriusque amotione prolatam circa [Col. 0197D] electionem abbatis, quam in prolatione ipsius sententiae nostrae duximus providentiae reservandam, a Corbeiensibus monachis vel quolibet alio in ejusdem abbatis praejudicium fuerit attentatum, id decernimus non valere. Quocirca discretioni vestrae per apostolica scripta mandamus quatenus quod a nobis est pro ipsius monasterii utilitate provisum faciatis appellatione remota inviolabiliter observari, corrigentes circa priorem et monachos et prioratus monasterii memorati cum consilio abbatis ipsius quae secundum Deum et beati Benedicti Regulam fuerint corrigenda, et statuentes ibidem quod regulare fuerit et honestum, contradictores, si qui fuerint, vel rebelles per censuram ecclesiasticam appellatione [Col. 0198A] postposita compescendo. Quod si non omnes, etc., duo vestrum ea nihilominus exsequantur.

Datum Laterani, VII Kalend. Martii, pontificatus nostri anno tertio decimo.



II. SANCTI PETRI LATINIACENSIS ET CAROLI-LOCI ABBATIBUS PARISIENSIS ET SILVANECTENSIS DIOECESUM, ET DECANO SILVANECTENSI. De eodem argumento. (Laterani, V Kal. Martii.)

Cum sicut dilectus filius abbas Corbeiensis nostris auribus intimavit monasterium sibi commissum in spiritualibus et temporalibus non modicam incurrerit laesionem, discretioni vestrae per apostolica scripta mandamus quatenus ad ipsum personaliter accedentes, [Col. 0198B] ad levamen ipsius monasterii ac prioratuum ejus monachos quos et quo transferendos videritis, potestate saeculari ad hoc, si opus fuerit, invocata, donec monasterium respirare valeat inter angustias imminentes, in aliis monasteriis ordinis consimilis collocetis, duos aut tres religiosos monachos, quos de alienis monasteriis duxeritis evocandos, ad reformationem ordinis inducentes ibidem, et abbates nihilominus ad quorum ecclesias ipsos duxeritis transmittendos ad receptionem eorum, si necesse fuerit, censura canonica, sublato appellationis obstaculo, compellentes. Quod si non omnes, etc., duo vestrum, etc.

Datum Laterani, V Kalend. Martii, anno tertio decimo.



III. EPISCOPO ET DECANO ET R. DE SANCTO MEDARDO CANONICO SILVANECTENSIBUS. De eodem negotio. (Laterani, VII Kal. Martii.)
[Col. 0198C]

Cum dilectus filius abbas Corbeiensis ad nostram praesentiam, ut Ecclesiae suae procuraret negotia, duxerit accedendum, pati aliquatenus non debemus ut si quid, postquam iter arripuit ad nostram praesentiam veniendi, a quoquam est in ipsius Ecclesiae gravamen et sui praejudicium attentatum, obtineat firmitatem. Ideoque discretioni vestrae, per apostolica scripta, mandamus quatenus si quid, postquam idem abbas iter ad nos veniendi arripuit, attentatum [Col. 0198D] inveneritis in sui praejudicium et Corbeiensis Ecclesiae detrimentum, illud in irritum sublato appellationis obstaculo revocetis, contradictores per censuram ecclesiasticam appellatione postposita compescentes. Quod si non omnes, etc., tu, frater episcope, cum eorum altero ea, etc.

Datum Laterani, VII Kal. Martii, pontificatus nostri anno tertio decimo.



IV. R. ABBATI SANCTI MARTINI LAUDUNENSIS PRAEMONSTRATENSIS ORDINIS. Ut monasterii sui sollicitam curam gerat. (Laterani, VII Kal. Martii.)

[(3) 1Kb] Intelleximus quod cum antequam esses assumptus [Col. 0199A] ad regimen abbatiae in monasterio tuo fueris laudabiliter conversatus, ad monasterium Sancti Vincentii Laudunensis nigri ordinis accessisti; ubi cum aliquandiu in ipso habitu permansisses, demum ad cor reversus, de metropolitani et aliorum religiosorum consilio ad primam domum curavisti redire; in qua tandem in regularis observantiae disciplina taliter Deo et hominibus placuisti quod pro tuorum exigentia meritorum fratres tui te sibi praefecerunt unanimiter in pastorem. Quia igitur in suscepto regimine laudabiliter diceris profecisse, ne occasione morae quam in praedicto monasterio protraxisti, quasi de ipsa teneram conscientiam retinendo, in susceptae administrationis exsecutione tepescas [(4) 1Kb] , attendentes quod in canone [(5) 1Kb] cautum est ne quis [Col. 0199B] canonicus regularis, nisi, quod absit! publice lapsus fuerit, efficiatur monachus, et si factus fuerit, ad ordinem canonicum revertatur, ultimus in choro manendo, cucullam in memoriam delaturus, discretionem tuam monemus attentius et hortamur, per apostolica tibi scripta mandantes quatenus circa curam gregis tibi commissi sollicitudinem gerere studeas indefessam, et taliter sequentia bona continuare prioribus quod dignum exinde possis a Deo meritum exspectare.

Datum Laterani, VII Kal. Martii, pontificatus nostri anno tertio decimo.



V. RODERICO TOLETANO ARCHIEPISCOPO HISPANIARUM PRIMATI, EJUSQUE SUCCESSORIBUS CANONICE SUBSTITUENDIS IN PERPETUUM. De confirmatione privilegiorum. (Laterani, IV Non. Martii.)
[Col. 0199C]

Sacrosancta Romana Ecclesia in beato Petro apostolorum principe ab ipso Salvatore omnium Domino Jesu Christo, caput est Ecclesiarum omnium constituta. Unde membra non decet a capite dissidere, sed eminenti rationi et supernae provisioni capitis obedire. Moderatrix autem discretio capitis, singulorum membrorum officiosas actiones considerans, unicuique jus et ordinem a natura constitutum conservat, et quibuscunque nobilibus venustatis suae dignitatem sine invidia sociali charitate custodit. Hac igitur ratione prudenter inducti, jura nobilis et famosae [Col. 0199D] Toletanae Ecclesiae apostolicae sedis propriae ac specialis filiae conservare volentes, tuis, venerabilis frater Roderice, quem vera in Christo charitate diligimus, rationabilibus postulationibus paternae pietatis affectu duximus annuendum. Ideoque per praesentem privilegii paginam, ad exemplar felicis recordationis Urbani, Gelasii, Calixti, Honorii, Eugenii, Adriani, Alexandri I, Alexandri II, Alexandri III, Urbani et Coelestini praedecessorum nostrorum, primatus dignitatem per Hispaniarum regna tibi et Ecclesiae Toletanae auctoritate apostolica confirmamus, teque primatem praesules Hispaniarum respicient, et ad te referent si quid inter eos dignum [Col. 0200A] exortum fuerit quaestione, salva tamen in omnibus apostolicae sedis auctoritate. Verum personam tuam in manu nostra propensiori gratia retinentes, censemus ut solius Romani pontificis judicio ejus causa, si qua fuerit, decidatur. Sane Toletanam Ecclesiam praesentis privilegii stabilitate munientes, Complutensem parochiam et Concham ei tanquam metropoli subditas esse decernimus cum terminis suis, nec non et ecclesias omnes quas jure proprio ab antiquo possedisse cognoscitur confirmantes. Episcopales praeterea sedes quas inpraesentiarum juste et canonice possides, scilicet Palentiam, Segobiam, Oxomam, Seguntiam, reliquas vero quae ab antiquis ei temporibus subjacebant, cum Dominus omnipotens Christianorum restituerit potestati suae dignatione [Col. 0200B] misericordiae, ad caput proprium referendas decreti hujus auctoritate sancimus. Porro illarum dioeceses civitatum quae Saracenis invadentibus metropolitanos proprios amiserunt eo tenore vestrae subjicimus ditioni ut quandiu sine propriis metropolitanis exstiterint, tibi ut proprio debeant subjacere, ita quidem ut in sedibus episcopalibus liberam auctoritate nostra habeas potestatem episcopos, in castellis vero et villis presbyteros instituere, et prout tibi Dominus administraverit ordinare tam in his episcopatibus qui de antiquis Ecclesiae tuae terminis esse noscuntur quam in illis qui proprium non habuerint metropolitanum. Si quae autem metropoles in statum fuerint proprium restitutae, suo quaeque dioecesis [Col. 0200C] metropolitano restituatur, ut sub proprii regimine pastoris super divini collatione beneficii glorietur. Praeterea quascunque possessiones, quaecunque bona praedicta Ecclesia Toletana inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi tuisque successoribus et illibata permaneant, in quibus haec propriis duximus exprimenda vocabulis: Ecclesiam Sanctorum Justi et Pastoris, abbatiam Sanctae Leocadiae, ecclesiam Sanctae Mariae de Tocha, ecclesiam Sanctae Mariae de Batres, ecclesiam Sancti Vincentii de Monte, ecclesiam Sanctae Mariae de Valle ecclesiarum, ecclesiam Sanctae Mariae de Valadelmech, [Col. 0200D] ecclesiam de Calatrava, castrum quoque Alcala, castrum de Brioga, castrum de Canales, castrum Alfamin, cum pertinentiis eorum. Domum reginae in Toleto, cum haereditate sibi pertinente. Domum Sanciae sororis illustris memoriae regis Aldefonsi, cum haereditate patris sui Raymundi comitis, quam ipsa consensu fratris sui Ecclesiae tuae donavit et scripto confirmavit. Castrum quoque Bencarentiae, et Aldeam quae vocatur Azucuch, cum pertinentiis suis, et Alcobrogam. Decimas quoque omnium regalium reddituum de Sancta Eulalia, de Maqueda, de Ascalona. Statuimus etiam ut universi parochiae tuae fines qui jam Deo auctore a Christicolis habitantur, [Col. 0201A] vel qui in futurum a Saracenorum potestate, auxiliante Domino, eripientur, omnino integri tam tibi quam tuis successoribus in perpetuum conserventur. Nomina vero oppidorum quae in tua dioecesi a Dei fidelibus incoluntur, in praesenti pagina duximus adnotanda: Talavera, Alfamin, Makeda, Sancta Eulalia, Hulmus, Canales, Maieritum, Alcala, Wadalfaiara, Fita, Pennafora, Belegna, Uzeda, Talamanca, Butracum, Calatalifa, Ascalona, Zurita, Calatrava, Almoguera, et Alcolea. Decernimus ergo ut nulli omnino hominum liceat praefatam Ecclesiam temere perturbare, aut ejus possessiones auferre, ablatas retinere, minuere, seu quibuslibet vexationibus fatigare; sed omnia integra conserventur eorum pro quorum gubernatione ac sustentatione [Col. 0201B] concessa sunt usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, hanc nostrae constitutionis paginam sciens, contra eam temere venire tentaverit, secundo tertiove commonita nisi reatum suum digna satisfactione correxerit, potestatis honorisque sui careat dignitate, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. [Col. 0201C] Amen.

Datum Laterani, per manum Joannis Sanctae Mariae in Cosmidin diaconi cardinalis sanctae Romanae Ecclesiae cancellarii, IV Nonas Martii, indictione XIII, Incarnationis Dominicae anno millesimo ducentesimo nono, pontificatus vero domini Innocentii papae III anno tertio decimo.



VI. ARCHIEPISCOPO ATHENIENSI, ET THERMOPILENSI ET SIDONIENSI EPISCOPIS. Ut Ecclesia Corinthiensis reducatur ad ritum Latinorum. (Laterani, IV Non. Martii.)

Cum et alias oves quas habet Dominus nos oporteat [Col. 0201D] in ovili nobis commisso suis ovibus aggregare, de cura Corinthiorum sollicitudinem decet nos gerere pastoralem, ut cum eorum civitas ad dominium Latinorum credatur in proximo perventura vel jam forsitan pervenisse, oves Domini quae sunt ibi, post greges sodalium non vagentur, sed ad unum redeuntes pastorem, et cognoscant eum secundum evangelicam veritatem, et cognoscantur ab ipso. Quocirca fraternitati vestrae per apostolica scripta praecipiendo mandamus quatenus si civitatem ipsam, velut ex relatis rumoribus spem concepimus, dilecto filio nobili viro G. Romaniae seneschalco reddere se contingat aut jam reddidit semetipsam, et aliquis [Col. 0202A] archiepiscopus est in ea, prudenter et efficaciter inducatis eumdem ut ad obedientiam et reverentiam apostolicae sedis ac nostram humiliter convertatur, juramentum exhibens super hoc quod exhiberi a talibus consuevit. Qui si forsan id perficere recusaverit, vos eo ab administratione pontificali prorsus amoto, cum pro rei novitate non possit ex more aliarum Ecclesiarum ad usitatum electionis modum procedi, dilectum filium H. decanum Catalaunensem, virum utique vita, fama et scientia commendabilem, Ecclesiae civitatis ejusdem auctoritate nostra sublato cujuslibet contradictionis et appellationis obstaculo in archiepiscopum assignetis, idipsum facturi si forsan, ut accepimus, eamdem Ecclesiam inveneritis defuncto archiepiscopo destitutam, monendo [Col. 0202B] clericos, si qui fuerint, ut ei reverentiam et obedientiam debitam ac devotam impendant. Alioquin eidem decano potestatem auctoritate apostolica conferatis, amotis illis, instituendi tales in locis ipsorum qui sibi studeant sicut membra capiti per devotam obedientiam cohaerere. Contradictores, si qui fuerint, vel rebelles per censuram ecclesiasticam appellatione postposita compescendo. Quod si non omnes, etc., duo vestrum ea, etc.

Datum Laterani, IV Non. Martii, pontificatus nostri anno tertio decimo.



VII. EPISCOPO VENETENSI. De exemptione monasterii (Laterani, III Non. Martii.)

[Col. 0202C] [(6) 1Kb] Cum movisses olim adversus Rotonense monasterium quaestionem, asserens monasterium ipsum ac parochiales ecclesias ejus ad te de communi jure spectare, utpote in tua dioecesi constituta, in eisdem jura tibi episcopalia vindicando, et ex parte monasterii diceretur idem monasterium cum parochialibus ecclesiis suis Romanorum pontificum privilegiis ab antiquo libertate donatum, super eadem causa frequenter fuerunt litterae apostolicae impetratae. Denique autem utraque pars in venerabiles fratres nostros Nannetensem et Briocensem episcopos sub certa poena et juramento interposito compromisit: qui rationibus utriusque partis auditis, et monasterii privilegiis diligenter inspectis, [Col. 0202D] de consilio peritorum illud in capite liberum sententialiter decreverunt. Verum quia ecclesiae parochiales ipsius exemptae nullatenus probabantur, pronuntiaverunt easdem ad jurisdictionem tuam sicut alias tuae dioecesis ecclesias pertinere, nihilominus statuentes ut quatuor procurationes duntaxat tibi a sex ecclesiis monasterii praestarentur, quarum unam perciperes in parochiali ecclesia de Roton, aliam in ecclesia de Sancto Godoalo, aliam in ecclesia de Bani, ac aliam in ecclesia de Langon; ita videlicet quod abbas et priores ecclesiarum ipsarum tres partes, et capellani quartam partem in procurationibus ipsis ponant, et a duabus ecclesiis, scilicet de [Col. 0203A] Brim. et Sancti Petri de Roton, quatuor solidos pro singulis procurationibus ad sublevationem suam recipiant capellani. Porro cum monasterium ipsum super iniquitate arbitrii ad audientiam dilecti filii nostri Gualae Sanctae Mariae in porticu diaconi cardinalis, tunc apostolicae sedis legati, detulisset postea quaestionem, asserens illud in Romanae Ecclesiae praejudicium, ad quam dictum monasterium nullo medio pertinet, inique prolatum, dictus cardinalis illud utraque parte praesente cassavit, fratribus monasterii memorati praecipiens ut jurejurando super observatione ipsius hinc inde praestito non obstante, illud nullatenus observarent. Cum autem super hoc nuper dilectus filius magister Rollandus tuus et P. monachus saepedicti monasterii procuratores ad [Col. 0203B] sedem apostolicam accessissent, et super praemissis litigassent aliquandiu coram nobis, demum in privilegio monasterii nobis exhibito perspeximus contineri monasterium saepefatum, quod beati Petri juris existit, sedis apostolicae privilegio communitum, in quo subsequenter adjungitur ut in parochialibus ecclesiis monasterii liceat abbati et monachis ejusdem loci, cum eas vacare contigerit, idoneos eligere sacerdotes et dioecesano episcopo praesentare, qui ei de spiritualibus, illis vero de temporalibus debeant respondere. Ex quibus verbis arguitur quod etsi dictum monasterium sit exemptum in capite, ipsius tamen parochiales ecclesiae nullatenus sunt exemptae.

His igitur et aliis quae utraque pars proposuit intellectis, [Col. 0203C] de consilio fratrum nostrorum pronuntiavimus monasterium saepedictum in capite liberum et a tua jurisdictione prorsus exemptum, decernentes parochiales ecclesias ejus, quae minime probantur exemptae, tibi dioecesana lege subjectas, venerabili fratri nostro archiepiscopo Turonensi et dilecto filio abbati Salmuriensi Andegavensis dioecesis et magistro scholarum Andegavensi nostris dantes litteris in mandatis ut quod a nobis est sententialiter diffinitum faciant appellatione remota firmiter observari, contradictores per censuram ecclesiasticam compescendo. Quia vero ipsae parochiales ecclesiae in procuratione ab antedictis episcopis praetaxata nimis, sicut asseritur, aggravantur, ipsis injunximus [Col. 0203D] ut si constaret eisdem procurationem ipsam praedictis ecclesiis existere onerosam, nisi tu ab ipsis commonitus ad aequum volueris condescendere moderamen, ipsi pensatis facultatibus earumdem procurent eam, sublato appellationis obstaculo, moderari. Nulli ergo omnino hominum liceat hanc paginam nostrae diffinitionis infringere vel ei ausu temerario contraire. Si quis autem hoc, etc., usque incursurum.

Datum Laterani, III Nonas Martii, pontificatus nostri anno tertio decimo.



VIII. ABBATI ET MONACHIS ROTONENSIBUS. Super eodem. (Datum, ut in alia.)
[Col. 0204A]

Cum venerabilis frater noster Venetensis episcopus movisset olim adversus Rotonense monasterium quaestionem, asserens monasterium ipsum ac parochiales ecclesias ejus ad se de communi jure spectare, utpote in sua dioecesi constituta, in eisdem jura sibi episcopalia vindicando, et ex parte vestra proponeretur idem monasterium etc., ut in alia, usque pronuntiaverunt easdem ad jurisdictionem episcopi sicut alias suae dioecesis ecclesias pertinere, nihilominus statuentes ut a sex parochialibus ecclesiis monasterii quatuor procurationes duntaxat eidem [Col. 0204B] episcopo praestarentur, quarum unam perciperet, etc., usque recipiant capellani. Porro cum vos super, etc., usque apostolicae sedis legati detulissetis postea quaestionem, asserentes illud in Romanae Ecclesiae praejudicium, ad quam idem monasterium, etc., usque nonobstante illud nullatenus servaretis. Cum autem propter hoc nuper dilectus filius magister Rollandus ejusdem episcopi et P. monachus monasterii vestri procuratores, etc., ut in alia, usque pronuntiavimus monasterium vestrum in capite liberum et ab episcopi juridictione prorsus exemptum etc., usque antedicto episcopo dioecesana lege subjectas, venerabili fratri nostro Turonensi archiepiscopo et dilecto filio abbati Salmuriensi, etc., ut in alia usque onerosam, nisi praefatus episcopus Venetensis ab ipsis commonitus [Col. 0204C] ad aequum voluerit condescendere moderamen, etc., ut in alia usque in finem

Datum, ut in alia.

Scriptum est ipsis super hoc in eumdem fere modum usque moderamen. Nullis litteris obstantibus, si quae apparuerint a sede apostolica praeter assensum partium impetratae. Quod si non omnes, etc., duo vestrum ea nihilominus exsequantur

Datum, ut in alia.



IX. CAPITULO TOLETANO. Ut procuratorem sui subdiaconi mittant in possessionem canonicatus. (Laterani, Kal. Martii.)

[Col. 0204D] Examinata fides et probata devotio qua se nobis dilectus filius Andreas de Gabiniano subdiaconus et capellanus noster charum exhibuit hactenus et jugiter exhibere non desinit nos inducit ut ad sua commoda promovenda tanto sibi specialius assistamus quanto manifestius hoc exigere sua merita dignoscuntur. Hinc est quod cum placuerit dudum venerabili fratri nostro Roderico archiepiscopo, dilecto filio Hispano decano, et concanonicis vestris qui cum ipso erant apud sedem apostolicam constituti, ipsum ad preces nostras in fratrem et canonicum recipere coram nobis, nos id tanto gratum habuimus et habemus quanto subdiaconus ipse pro suae merito bonitatis nobis et fratribus nostris charus et acceptus existit. Cum igitur ex hoc non minus Ecclesia in [Col. 0205A] persona quam personae in Ecclesia credamus esse provisum universatem vestram rogamus attentius et monemus per apostolica vobis scripta praecipiendo mandantes quatenus quod per ipsos liberaliter factum est hilari prosequentes favore, dictum subdiaconum per procuratorem suum in corporalem possessionem concessi sibi canonicatus inducere procuretis, et cum ad locum residentium sit receptus, vestiarium et alia quae percipiunt residentes, per eumdem procuratorem sibi cum integritate debita conferatis juramento quod fecisse dicimini non obstante, cum illud mandato nostro nec debeat nec possit obstare. Taliter autem preces et praeceptum nostrum super hoc studeatis implere quod et idem subdiaconus, qui vobis et Ecclesiae vestrae in multis esse poterit fructuosus, [Col. 0205B] ad dilectionem vestram ferventius possit astringi, et nos devotionem vestram exinde valeamus non immerito commendare.

Datum Laterani, Kal. Martii, pontificatus nostri anno tertio decimo.



X. HISPANO ECCLESIAE TOLETANAE DECANO. Super eodem. (Datum, ut in alia.)

Placuit venerabili fratri nostro Roderico archiepiscopo ac tibi, fili decane, et canonicis Toletanis qui cum ipso erant apud sedem apostolicam constituti, dilectum filium Andream de Gabiniano subdiaconum et capellanum nostrum ad preces nostras in fratrem et canonicum recipere coram nobis. Quod [Col. 0205C] nos tanto gratum, etc., ut in alia, usque provisum, dilectos filios Toletanum capitulum per scripta nostra rogavimus attentius et monuimus, nihilominus eis praecipiendo mandantes ut quod per dictos archiepiscopum et canonicos liberaliter, etc., usque sibi canonicatus inducant, etc., usque debita conferre procurent, juramento quod fecisse dicuntur nequaquam obstante, etc., usque obstare. Cum igitur subdiaconus antedictus de tua sinceritate confidens, vices suas super his tibi duxerit committendas, devotionem tuam rogamus attentius et monemus quatenus ea taliter studeas procurare quod et sibi utile et nobis esse possit acceptum.

Datum, ut in alia per totum.



XI. FERNANDO GONDISALVI MAGISTRO MILITIAE BEATI JACOBI, EJUSQUE FRATRIBUS CLERICIS ET LAICIS TAM PRAESENTIBUS QUAM FUTURIS COMMUNEM VITAM PROFESSIS IN PERPETUUM. De confirmatione privilegiorum. (Laterani, VIII Idus Martii.)
[Col. 0205D]

Benedictus Deus in donis suis, et sanctus in omnibus operibus suis, qui ecclesiam suam nova semper prole fecundat, et sic pro patribus filios in ea facit exsurgere, sic a generatione in generationem notitiam nomini sui et lucem fidei Christianae diffundit ut sicut ante ortum solis stellae sese ad [Col. 0206A] occasum in firmamento sequuntur, ita in ecclesiasticis gradibus generationes justorum, antequam veniat dies Domini magnus et horribilis et tenebras nostras veri solis splendor illuminet, per tempora sibi succedant, et sicut multi saepe per caudam draconis dejiciuntur in terram, ita et per adoptionem spiritus quotidiana fiat reparatio perditorum, et de profundo inferni ad quaerenda multi coelestia erigantur, et ita corpore teneantur in terra ut tanquam cives sanctorum et domestici Dei cognatione ac desiderio conversentur in coelis. Hoc sane temporibus [(7) 1Kb] felicis recordationis Alexandri papae praedecessoris nostri in partibus Hispaniarum de divino factum munere gratulamur; ubi nobiles quidam viri peccatorum vinculis irretiti, ex miseratione [Col. 0206B] illius qui vocat ea quae non sunt tanquam ea quae sunt, superna gratia sunt afflati, et tacti super multis transgressionibus suis dolore cordis intrinsecus, et praeteritorum agentes poenitentiam peccatorum, non solum possessiones terrenas, sed et corpora sua in extrema quaeque dare pericula pro Domino decreverunt, et ad exemplum Domini nostri Jesu Christi, qui ait: Non veni facere voluntatem meam, sed ejus qui misit me Patris (Joan. V), in habitu et conversatione religionis sub unius magistri statuerunt obedientia commorari, eo utique moderamine propositum suum et ordinem temperantes ut quia universa turba fidelium in conjugatos continentesque distinguitur, et Dominus Jesus Christus non solum pro viris, sed et pro feminis quoque de femina [Col. 0206C] nasci voluit et cum hominibus conversari, habeantur in ipso ordine qui caelibem, si voluerint, ducant vitam, et consilium beati Pauli sequantur qui dicit: De virginibus autem praeceptum Domini non habeo, consilium autem do (I Cor. VII), [(8) 1Kb] sint etiam qui juxta institutionem Dominicam ad procreandam sobolem et incontinentiae praecipitium evitandum conjugibus suis utantur, et una cum eis ad incolatum supernae patriae de convalle lacrymarum et terrena transire peregrinatione nitantur, et lacrymis diluant et operibus pietatis si eos supra fundamentum suum, quod Christus est, pro cura carnis et affectibus liberorum ligna, fenum, stipulam aedificare contingat, cum alii expeditiores et continentes aedificent aurum, argentum et lapides pretiosos, [Col. 0206D] et isti tamen et illi militent uni regi, et supra fundamentum coelestem unam aedificent mansionem, promissione Psalmistae in Domino roborati, qui minora quoque membra Ecclesiae confortat, et dicit: Imperfectum meum viderunt oculi tui, et in libro tuo omnes scribentur (Psal. CXXXVIII). In horum autem fidelium Christi collegio cum bonae memoriae P. Fernandi per voluntatem Dei magisterium super alios et providentiam suscepisset, cum quibusdam fratrum suorum ad praesentiam ejusdem nostri praedecessoris accedens, cum humilitate qua debuit a sede apostolica requisivit ut eos, tanquam peculiares filios, in defensionem suam, et locum in [Col. 0207A] quo caput ordinis factum fuerit, in jus et proprietatem sacrosanctae Romanae Ecclesiae recipere dignaretur. Cum igitur ipse devotionem suam et bonum attendens in Domino desiderium, de communi fratrum suorum consilio piae petitioni eorum duxerit annuendum, nos humilibus vestris precibus inclinati, ad exemplar praefati praedecessoris nostri, in speciales ac proprios sacrosanctae Romanae Ecclesiae filios vos recipimus, et ordinem vestrum auctoritate apostolica confirmantes, praesentis scripti privilegio communimus, statuentes ut quascunque possessiones, quaecunque bona in praesentiarum juste et legitime possidetis, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poteritis [Col. 0207B] adipisci, firma vobis vestrisque successoribus et illibata permaneant; in quibus haec propriis duximus exprimenda vocabulis: Lodium et monasterium cum cauto et pertinentiis suis, burgum de ponte Minii contra Lodium cum suis pertinentiis, Crescente cum cauto et pertinentiis suis, Quintanella de Petro Heres cum cauto et pertinentiis suis, Baria cum cauto et pertinentiis suis, Lintanio cum suis pertinentiis, Sanctum Salvatorem de Listriana cum cauto et pertinentiis suis, Mosot cum cauto et suis pertinentiis, Penagosen cum pertinentiis suis, Sanctam Mariam de Pinel cum suis pertinentiis, Ucles cum suis pertinentiis, Alfarella cum suis pertinentiis, Orella cum suis pertinentiis, Mora cum suis pertinentiis, Moravega cum pertinentiis, decimae de Valera et de Portatgo [Col. 0207C] cum suis pertinentiis, Alcazar cum suis pertinentiis, Almadana cum suis pertinentiis, Laruda cum suis pertinentiis, Lazarza cum suis pertinentiis. Sancimus praeterea ne occasione antiquae detentionis sive scripturae quisquam vobis possit auferre quae ultra memoriam hominum sub Saracenorum detenta sunt potestate, et de munificentia principum seu vestro studio et labore aut jam obtenta sunt aut in futurum, auxiliante Domino, poteritis obtinere.

Cum enim unica sit vobis intentio et singularis cura semper immineat pro defensione Christiani nominis decertare, nec solum res sed et personas ipsas pro tuitione fratrum incunctanter exponere, plurimum posset hoc pium opus et laudabile studium [Col. 0207D] impediri, si labores et stipendia vestra, quae in commune proficiunt, praeriperentur ab aliis, et otiosi ac desides, atque in laboribus suis non quae Jesu Christi sed quae sua sunt requirentes, emolumenta illa perciperent quae pro tantis laboribus vobis et pauperum Christi usibus sunt provisa, dicente Apostolo: Qui non laborat, non manducet (II Thess. III). Inter ea sane quae in professionis vestrae ordine statutum est observari primum est ut sub unius magistri obedientia in omni humilitate atque concordia sine proprio vivere debeatis, illorum fidelium exemplum habentes qui ad fidem Christianam apostolorum praedicatione conversi, vendebant omnia, et ponebant pretium ad pedes illorum, dividebaturque singulis prout cuique opus erat, nec aliquis eorum quae possederat [Col. 0208A] quidquam suum esse dicebat, sed erant eis omnia communia. Ad suscipiendam quoque prolem quae in timore Domini nutriatur, et infirmitatis humanae remedium juxta institutionem Domini et indulgentiam Apostoli, qui ait: Bonum est homini mulierem non tangere, propter fornicationem autem unusquisque uxorem suam habeat, et similiter virum mulier suum (I Cor. VII), qui continere nequiverit conjugium sortiatur, et servet inviolatam fidem uxori, et uxor viro, nec tori conjugalis continentia violetur. Si autem viri praemortui fuerint, et relictae ipsorum, quae ordinem susceperunt, nubere voluerint, denuntietur hoc magistro sive commendatori, ut cum illius conscientia cui mulier ipsa vult nubat, secundum verbum apostoli Pauli dicentis: Mortuo [Col. 0208B] viro, soluta est mulier a lege viri; cui vult nubat, tantum in Domino (ibid.); quod etiam de viris intelligitur observandum. Una etenim utrique lege tenentur.

Statuimus quoque ut nullus fratrum sive sororum post susceptionem ordinis vestri et promissam obedientiam vel redire ad saeculum vel ad alium ordinem sine magistri licentia audeat se transferre, cum sint in ordine vestro loca statuta ubi quisque districtius valeat conversari. Discedentem vero nullus audeat retinere, sed ad ordinem suum per censuram ecclesiasticam qui discesserit redire cogatur. Ut autem in ordine vestro cum majori omnia deliberatione tractentur, statutum est inter vos ut locus aliquis ordinetur in quo per singulos annos in solemnitate Omnium Sanctorum generale capitulum teneatur, [Col. 0208C] et sit ibi clericorum conventus et prior, qui eorum et aliorum clericorum qui de ordine vestro fuerint curam possit habere, ac fratrum, cum necesse fuerit, praevideat animabus; sint autem et tredecim in ordine fratres, qui magistro, cum opus fuerit, in consilio et dispositione domus assistant, et eligendi magistri curam habeant competentem. Prior siquidem clericorum, cum magister de hac luce migraverit, de domo et ordine sollicitudinem gerat; cui sicut magistro omnes obedientes existent, donec per providentiam tredecim praedictorum fratrum magistri electio celebretur. Is, cum transitus magistri fuerint auditus et cognitus, tredecim illos fratres sine dilatione aliqua convocabit; et si quisquam [Col. 0208D] eorum infirmitate vel alia ex causa infra quinquaginta dies adesse nequiverit, cum aliorum consilio qui praesentes fuerint alium absentis loco constituet, ut magistri electio ex aliquorum absentia minime differatur. Illi vero tredecim fratres, si magister qui pro tempore fuerit perniciosus aut inutilis apparuerit, cum consilio prioris clericorum et sanioris partis capituli majoris domus corrigendi aut etiam admonendi eum habeant potestatem. Et si inter eum et capitulum aliquid emerserit quaestionis, debitum ei finem imponant; ne per aliena judicia vel dilabatur ordo, vel temporalis substantia dissipetur. In nullam autem ex hoc fratres illi superbiam eleventur, sed magistro suo devoti et obedientes existant.

Quod si quis eorum ex hac vita transierit, vel pro [Col. 0209A] culpa seu alia quacunque fuerit occasione mutandus, magister cum consilio reliquorum aut majoris partis alium loco ejus substituat. In capitulo autem, quod annis singulis diximus celebrandum, tredecim isti fratres et commendatores domorum, nisi evidens et magna eos necessitas detinuerit, ad statutum locum incunctanter occurrant, et communiter tractent quae ad profectum ordinis, animarum salutem, et sustentationem corporum fuerint statuenda; ubi praecipue ad defensionem Christianorum intendere moneantur; et districte praecipiatur ut in Saracenos, non mundanae laudis amore, non desiderio sanguinis effundendi, non terrenarum rerum cupiditate crassentur, sed id tantum in pugna sua intendant ut vel Christianos ab eorum tueantur incursu, vel ipsos ad [Col. 0209B] culturam possint Christianae fidei provocare. Eligantur et tunc visitatores idonei, qui domos fratrum per anni circulum fideliter visitent, et quae ibi digna correctione invenerint, aut ipsi corrigant, aut ad generale capitulum deferant corrigenda. Clerici praeterea vestri ordinis per villas et oppida simul maneant, et priori qui super eos fuerit ordinatus obedientes existant, et filios fratrum qui eis a magistro commissi fuerint instruant scientia litterarum, et fratribus tam in vita quam in morte spiritualia subministrent. Induentur autem superpelliciis, et conventum et claustrum sub priore suo tenebunt, et humiliter facient quod ab ipso illis secundum Deum fuerit imperatum; ubi fratres quoque de quibus magistro visum fuerit conversentur, et non sint otiosi, sed [Col. 0209C] vacent orationi et aliis operibus pietatis. Clericis vero de laboribus et aliis bonis a Deo praestitis decimae reddantur a fratribus, unde libros et congrua ecclesiarum faciant ornamenta, et in necessitatibus corporis convenienter sibi provideant, et si aliquid superfuerit, secundum providentiam magistri in usus pauperum erogetur. Ut autem concordia inter vos charitasque servetur, et a peccato detractionis et murmuris cuncti debeant abstinere, qui commendator in quolibet loco fuerit institutus, pro facultate domus in sanitate et aegritudine quod cuique opus fuerit cum ea sollicitudine ac benevolentia subministret, ut neque in substantia parcitatem nec in verbo amaritudinem gerere videatur. Sit vobis praecipua [Col. 0209D] cura hospitum et indigentium, et necessaria illis pro facultate domus liberaliter conferantur. Exhibeatur praelatis Ecclesiarum honor et reverentia; subministretur cunctis Christi fidelibus, canonicis, monachis, Templariis, Hospitalariis, aliisque in sanctae religionis observantia positis consilium et auxilium; quorumlibet etiam indigentia, si facultas fuerit, sublevetur, ut et Deus in vestris glorificetur operibus, et alii qui viderint, humilitatis et charitatis vestrae provocentur odore.

Ad haec adjiciendum decrevimus ut si locus aliquis in quo episcopus esse debeat in vestram venerit potestatem, sit ibi episcopus, qui cum ecclesiis et [Col. 0210A] clero suo designatos sibi redditus et possessiones et episcopalia jura percipiat; reliqua vero cedant in usus vestros, et in vestra dispositione sine cujusquam contradictione persistant. Profecto in parochialibus ecclesiis quas habetis nolumus episcopos suo jure fraudari. Si autem in locis desertis aut ipsis terris Saracenorum de novo ecclesias construxeritis, ecclesiae illae plena gaudeant libertate, nec aliqua per episcopos decimarum aut alterius rei exactione graventur. Liceatque vobis per clericos vestros idoneos easdem ecclesias cum suis plebibus gubernare; nec interdicto per episcopos vel excommunicationi subdantur, sed fas sit vobis tam in majori ecclesia, quae caput fuerit ordinis, quam in illis etiam, excommunicatis et interdictis exclusis, divina [Col. 0210B] semper officia celebrare. Praeterea ne humanis vexationibus et calumniis a defensione Christianorum retrahi valeatis, apostolica auctoritate decernimus ne personas vestras, praeter legatum apostolicae sedis a latere Romani pontificis destinatum, interdicere quisquam aut excommunicare praesumat. Quod etiam de familiis et servientibus vestris statuimus, qui stipendia vestra percipiunt, donec justitiam parati fuerint exhibere, nisi forte talis fuerit culpa ex qua ipso facto ecclesiasticam censuram incurrant. Chrisma vero, oleum sanctum, consecrationes altarium seu basilicarum, ordinationes clericorum vestrorum qui ad sacros ordines fuerint promovendi, a dioecesano suscipietis episcopo; siquidem Catholicus fuerit, et gratiam atque communionem apostolicae sedis habuerit, et [Col. 0210C] ea gratis et absque ulla pravitate vobis voluerit exhibere. Alioquin liceat vobis quemcunque malueritis adire antistitem, qui nostra fultus auctoritate quod postulatur indulgeat. Liceat praeterea vobis in locis vestris ubi quatuor vel plures fratres fuerint oratoria construere, in quibus fratres et familiae vestrae tantum et divinum audire officium et sepulturam Christianam possint habere. Ita enim volumus necessitati vestrae consulere ut non debeant ex hoc adjacentes ecclesiae injuriam sustinere. Cum autem generale interdictum terrae fuerit, liceat vobis clausis januis, exclusis excommunicatis et interdictis, non pulsatis campanis, suppressa voce divina officia celebrare. Praesenti nihilominus decreto sancimus [Col. 0210D] ut si quis in aliquem vestrum, fratrum videlicet vel sororum, violentas manus injecerit, excommunicationis sententia sit astrictus, et illud idem pro tutela vestra tam in sententia quam in poena servetur quod sub felicis memoriae papa Innocentio praedecessore nostro de tuitione clericorum in generali concilio noscitur institutum [(9) 1Kb] .

Decernimus ergo ut nulli omnino hominum liceat jura vel possessiones vestras temere perturbare, aut vestra bona auferre, vel ablata retinere, minuere, seu quibuslibet vexationibus fatigare; sed illibata omnia et integra conserventur eorum pro quorum gubernatione ac sustentatione concessa sunt usibus [Col. 0211A] omnimodis profutura, salva sedis apostolicae auctoritate. Ad indicium autem hujus a sede apostolica perceptae libertatis decem malachinos nobis nostrisque successoribus annis singulis persolvetis. Si qua igitur in futurum ecclesiastica saecularisve persona hanc nostrae constitutionis paginam sciens, contra eam temere venire tentaverit, secundo tertiove commonita, nisi praesumptionem suam digna satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini redemptoris nostri Jesu Christi aliena fiat, atque in extremo examine districtae ultioni subjaceat. Cunctis autem vobis vestra jura servantibus sit pax Domini nostri [Col. 0211B] Jesu Christi; quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, VIII Idus Martii, indictione tertia decima, Incarnationis Dominicae anno millesimo ducentesimo nono, pontificatus vero domini Innocentii papae III anno tertio decimo.



XII. CENADIENSI EPISCOPO, ET ABBATI DE CIKEDOR QUINQUECCLESIENSIS DIOECESIS. Scribitur pro episcopo Quinquecclesiensi. (Laterani, VII Idus Martii.)

Cum in juventute sua venerabilis frater noster [Col. 0212A] C. Quinquecclesiensis episcopus adeo se maturum honestum et providum exhibuerit ut propter suavem suae probitatis odorem ab Ecclesia Romana meruerit ornamento pallei decorari, non est de levi credendum quod postquam ad senilem pervenit aetatem, etc. Require supra in Regesto noni anni ejusdem domini Innocentii tertii papae.

Datum Ferentini Nonis Julii, in eumdem modum per totum usque non duximus iterandum, cum et charissimus in Christo filius noster A. rex Ungarorum illustris eum per suas litteras valde nobis reddiderit commendatum, asserens, etc., usque praecipiendo mandamus quatenus cum per episcopum ipsum non steterit quo minus purgaverit semetipsum, quando purgationem curavit offerre, non ut [Col. 0212B] ratum haberet quod a nuntio suo fuerat procuratum, sed ne mandatum apostolicum contemnere videretur, non sinatis ipsum ulterius occasione praedicti mandati ab aliquo molestari, sed si videritis contra eum studia concinnari maligna, non permittatis ipsum iniquis machinationibus conculcari; quia vehementer praesumimus ex verisimilibus conjecturis quod aliqui contra eum invidia torqueantur, dejectionem ipsius exaltationem propriam aestimantes; significaturi nobis, cum expedire videritis, de singulis circumstantiis veritatem.

Datum Laterani VII Idus Martii, pontificatus nostri anno tertio decimo [(10) 5Kb] .



XIII. ARCHIEPISCOPO NEOPATRENSI, ET CERMOPILENSI EPISCOPO, ET ELECTO AVELELENSI. De electione archiepiscopi Thessalonicensis. (Laterani, V Idus Martii.)
[Col. 0213A]

Olim dilecti filii canonici Sanctae Sophiae Thessalonicensis suas nobis litteras direxerunt, per quas una cum dilecta filia in Christo filio nobili muliere relicta marchionis Montisferrati necnon et dilectis filiis nobilibus viris comite de Blandraco Bajulo et aliis Thessalonicensis regni baronibus, qui super hoc ipso sua nobis scripta misere, nostro humiliter apostolatui supplicarunt ut postulationem quam iidem canonici, praedictorum accedente favore, de venerabili fratre nostro Verisiensi archiepiscopo se [Col. 0213B] fecisse dicebant admittere dignaremur, cum per ipsius circumspectam prudentiam et circumspectionem prudentem singulariter quasi sperarent non solum Ecclesiae sed et regni posse necessitatibus provideri. Unde nos venerabilibus fratribus nostris Larissensi et Thebano archiepiscopis dedimus in praeceptis ut inquisita diligenter et cognita veritate (11) 1Kb] , si postulationem ipsam ab his qui eam celebrare potuerant et debuerant invenirent canonice celebratam, et praefatum archiepiscopum, sicut a quibusdam nobis fuerat intimatum, administrationi Thessalonicensis Ecclesiae se minime ingessisse, propter multam necessitatem admitterent vice nostra postulationem eamdem. Nuper autem idem archiepiscopus [Col. 0213C] ad praesentiam nostram accedens, litteras nobis non solum charissimi in Christo filii nostri Constantinopolitani imperatoris illustris et praefati Thebani archiepiscopi, verum etiam aliorum multorum praesulum et magnatum causam ejus multipliciter commendantium praesentavit; inter quos specialiter memoratus Thebanus archiepiscopus se scire veraciter fatebatur quod ab illis quos communis clerus et populus habebant in Ecclesia Thessalonicensi canonicos unanimiter fuerat postulatus, assentiente praefata nobili, et praedicto comite tunc Bajulo cum aliis regni baronibus hoc ipsum propter necessitatis instantiam expetente. Qui tandem licet ab eodem imperatore compulsus ad civitatis custodiam remansisset, non tamen in archiepiscopalibus domibus, [Col. 0213D] sed in quadam turri ejusdem civitatis se cum suis militibus et familia recollegit, in qua laudabiliter opus injunctae sibi custodiae procuravit implere. Quae omnia quanquam idem Thebanus plene novisset, nostro tamen mandato recepto, una cum collega suo Larissensi archiepiscopo ad praedictam civitatem accessit: ubi familiares praedicti comitis contra [Col. 0214A] postulatum instructi, Albertus videlicet Thessalonicensis canonicus, qui eum canonicare, postulaverat, prout idem Thebanus se a pluribus asserit didicisse, ac etiam imperator illum hoc in sua praesentia recognovisse testatur, et H. qui dicti comitis exstiterat cancellarius, eorum se conspectui praesentarunt, quos vitare minime potuerunt quin attestationes eorum apud conscientiam ipsius Thebani archiepiscopi, prout quidem asserit, minus veras tanquam inquisitores negotii diligenter audirent, easque nostro examini reservantes, eidem postulato administrationem temporalium commisere, considerantes desolationem Ecclesiae, regni anxietatem, et favorem imperatoris ac etiam omnium Latinorum.

[Col. 0214B] Idem autem Verisiensis archiepiscopus in nostra praesentia recognovit quod statim post postulationem suam requisitus a comite ut sibi unam et cuidam nobili laico aliam daret praebendam, respondit quod ad se minime pertinebat; et subjungente comite quod ratione sedis vacantis ipsemet sibi et illi nobili hujusmodi praebendas conferret, adjecit quod hoc ipse nec concedebat nec etiam denegabat, cum ad se talis concessio vel negatio non spectaret. Recognovit insuper quod in ingressu Thessalonicensis Ecclesiae canonici et clerici civitatis Te Deum laudamus, ipso dicente: Non mihi, sed vobis cantatis, motu proprio cecinerunt, et illis eum inthronizare volentibus, non est passus. Temporalia quoque ipsius Ecclesiae de praefatae nobilis et bajuli voluntate, [Col. 0214C] clericis Ecclesiae praesentibus et non contradicentibus, ad sustentandum se ac suos pro civitatis defensione percepit, exigens et recipiens adjutorium nihilominus a Graecis tam clericis quam laicis propter sustentationem eamdem. Et propter necessitatem terrae, ad nimiam commorantium ibidem instantiam, ad titulum Verisiensis Ecclesiae, sicut viator, duos presbyteros et totidem diaconos ac subdiaconos unumque acolythum ordinavit; nec non praenominatae nobili, non utique pro regalibus, sed pro suspicione tollenda, solummodo tutum et honestum, quandiu esset cum ipsa, promisit. Quia igitur archiepiscopo ipso apud sedem apostolicam exspectante, non comparuit pars adversa, nec praelibatae [Col. 0214D] attestationes nobis praesentatae fuerunt, nolentes ex tali dilatione Thessalonicensem Ecclesiam sustinere jacturam, discretioni vestrae per apostolica scripta mandamus atque praecipimus quatenus cum memorata nobilis nuper etiam per speciales nobis litteras intimaverit quod et sibi placeat quidquid nobis de negotio ipso placet, attestationes ipsas vel [Col. 0215A] earum originalia, quae apud inquisitores credimus remansisse, si forsan interim vobis fuerint destinatae, faciatis vobis absque dilatione qualibet exhiberi, et facientes interim eumdem archiepiscopum administratione gaudere quae sibi commissa fuit, sicut superius est expressum, attestationibus ipsis diligenter inspectis, nisi aliquod grave sufficienter inveneritis esse probatum quod postulationem merito impedire debuerit, vice nostra, sublato cujuslibet contradictionis et appellationis obstaculo, admittatis eamdem, et absolventes eum a vinculo quo Verisiensi Ecclesiae tenebatur, praefigatis ei terminum competentem infra quem palleum quod sub nomine ipsius Ecclesiae Verisiensis accepit nobis remittere non postponat, aliud, dante Domino, prout [Col. 0215B] convenit, ad nomen Thessalonicensis Ecclesiae recepturus; facientes eidem a subditis obedientiam et reverentiam debitam exhiberi. Si autem casu aliquo attestationes praedictas vel earum habere originalia nequiveritis, nihilominus ad finem negotii per inquisitionem debitam procedere non tardetis.

Quod si forsan grave aliquid inveneritis esse probatum propter quod eadem postulatio sit merito respuenda, cassata ipsa, illos ad quos pertinet electio Thessalonicensis Ecclesiae moneatis ut personam idoneam, si quidem in partibus illis reperta fuerit, absque mora per electionem seu postulationem canonicam concorditer sibi praeficiant in pastorem. Si vero propter personarum defectum, quo non solum ipsam Ecclesiam, sed et totam provinciam credimus [Col. 0215C] laborare, personam idoneam non potuerint ad ejus regimen invenire, vos in nobis per vestras litteras intimetis. Qui, si canonici memorati cum favore nobilis saepedictae per litteras quas a vobis ad hoc diligenter commonita nobis duxerit destinandas expresso poposcerint, eis, auctore Domino, dignum pontificem de nostris manibus consecratum et decoratum palleo, insigni videlicet plenitudinis pontificalis officii, curabimus destinare, qui et sciet et poterit cum sapientiae divinae potentia commissam sibi Ecclesiam spiritualiter et temporaliter gubernare. Quod si non omnes, etc., duo vestrum, etc.

Datum Laterani, V Idus Martii, pontificatus nostri anno tertio decimo.



XIV, R. ET A. ATHENIENSIBUS ET MAGISTRO G. DIMICENSI CANONICIS. De congrua portione canonicorum Thebanorum. (Laterani, VII Idus Martii.)
[Col. 0215D]

Cum olim ad petitionem dilectorum filiorum canonicorum Ecclesiae Thebanae dilecto filio Nazorescen electo et suis conjudicibus dedissemus nostris litteris in mandatis ut venerabilem fratrem nostrum Thebanum archiepiscopum admonerent eisdem canonicis portionem de rebus Ecclesiae suae congruam assignare, idem archiepiscopus, prout nostris auribus est relatum, monitionibus illorum inductus, consideratis redditibus ejusdem Ecclesiae ac facultatibus universis, medietatem earum canonicis contulit [Col. 0216A] memoratis liberaliter: qui tandem humiliter postularunt a nobis ut concessionem hujusmodi dignaremur auctoritate apostolica roborare. Quocirca discretioni vestrae per apostolica scripta mandamus quatenus concessionem ipsam, sicut provide facta est, faciatis firmiter observari, contradictores per censuram ecclesiasticam appellatione postposita compescendo. Quod si non omnes, etc., duo vestrum, etc.

Datum Laterani, VII Idus Martii, pontificatus nostri anno tertio decimo.



XV. THEBANO ARCHIEPISCOPO. Mandatur ei ne vexet canonicos (Laterani.)

[Col. 0216B] Dilecti filii Thebani canonici nobis graviter sunt conquesti quod tu pro qualibet levi causa, juris ordine praetermisso, sententiam excommunicationis in ipsos saepius jaculari praesumis, cumque propter varia maris et terrae pericula, pro beneficio absolutionis habendo ad nos accedere nequeant, Ecclesia sua saepissime haec de causa ulterius quam deceret debito servitio defraudatur. Ne igitur nimium deferendo praelatis, subjectos opprimere videamur, fraternitati tuae per apostolica scripta mandamus quatenus in canonicos ipsos praecipitare sententiam contra juris ordinem non praesumas, sed ita satisfacias de injuriis super hoc irrogatis eisdem quod justam de te materiam non habeant conquerendi. Alioquin pro certo cognoscas quod si nobis [Col. 0216C] super hoc fuerit iterata querela, officii nostri debitum conquerentibus reddemus.

Datum, ut in alia per totum.



XVI. ATHENIENSI ARCHIEPISCOPO ET SUFFRAGANEIS EJUS. Ut Latinis det proprios sacerdotes. (Laterani.)

Dilectus filius nobilis vir O. de Roca dominus Atheniensis per litteras nostras vestram petiit providentiam admoneri ut in castris suis et villis, in quibus duodecim Latini abundantes certas habuerint mansiones, proprios sacerdotes, quibus integre a Latinis laicis decimae persolvantur, instituere curaretis; praesertim cum iidem laici sint parati [Col. 0216D] hujusmodi presbyteris, quibus decimae non sufficerent, providere. Quocirca fraternitati vestrae per apostolica scripta praecipiendo mandamus quatenus petitioni ejusdem nobilis super hoc, prout videritis expedire, benevolum praebeatis assensum. Alioquin dilecto filio magistro R. decano Davaliensi et B. cantori et Terrico canonico Thebanis dedimus in mandatis ut veritate super hoc diligentius inquisita, illam nobis studeant fideliter intimare.

Datum Laterani, etc., ut in alia per totum.

Scriptum est ipsis super hoc in eumdem fere modum usque in finem. Quod si non omnes, etc. Datum ut in alia per totum.



XVII. PRAECEPTORI ET FRATRIBUS HOSPITALIS SANCTI SAMSONIS CONSTANTINOPOLITANI. Confirmat dona facta ab imperatore. (Laterani, XVIII Kal. Aprilis.)
[Col. 0217A]

Annuere consuevit sedes apostolica piis votis, et honestis petentium precibus favorem benevolum impertiri. Eapropter, dilecti in Domino filii, vestris justis postulationibus grato concurrentes assensu, castellum quod Garelis vulgariter appellatum vobis cum pertinentiis suis charissimus in Christo filius noster Henricus Constantinopolitanus imperator pia liberalitate donavit, domos quoque, casalia, terras, vineas et possessiones alias, sicut ea omnia juste ac pacifice possidetis, vobis et per vos domui vestrae [Col. 0217B] auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei, etc., usque incursurum.

Datum Laterani, XVIII Kal. Aprilis, pontificatus nostri anno tertio decimo.



XVIII. PATRIARCHAE CONSTANTINOPOLITANO [(12) 155Kb] . De ordinandis clericis ex omni natione. (Laterani, Idibus Martii.)

[(13) 1Kb] Si tua fraternitas consideraret attente quod ab [Col. 0218A] uno patre descenderimus universi, et quod non sit personarum acceptio apud Deum, sed ei de omni gente qui timet Deum et operatur justitiam est acceptus, in dispensando talenta tibi credita non personas sed merita potius attenderet personarum. Verum quia, sicut charissimus in Christo filius noster imperator Constantinopolitanus [(14) 90Kb] illustris sua nobis insinuatione monstravit, hoc minus attente considerans quam deceret, prout caro et sanguis revelavit tibi, solos Venetos [(15) 2Kb] vel subjacentes eisdem in ecclesia tua promoves, Francos et alios probos viros alterius nationis quam tuae promovere contemnens, volentes ut ab hujusmodi revoceris abusu, per quem divinam et nostram incurrere posses offensam, fraternitatem tuam monemus attentius [Col. 0218B] et hortamur, per apostolica tibi scripta mandantes quatenus de personis idoneis et honestis undecunque acceptis ecclesiam tuam taliter ordinare procures quod in ordinatione ipsarum magis merita quam personas attendere videaris. Specialiter autem ipsius precibus imperatoris inducti, pro dilectis filiis H. presbytero, Jacobo subdiacono, et Petro de Christo, apostolicas preces tibi duximus destinandas, monentes attentius et hortantes quatenus eis ob reverentiam [(16) 1Kb] apostolicae sedis et nostram in ecclesia tua conferas beneficium praebendale; [Col. 0219A] preces nostras taliter impleturus quod devotionem tuam inde possimus merito commendare.

Datum Laterani, Idibus Martii, pontificatus nostri anno tertio decimo.



XIX. DECANO DE BLAKERNA, ET MAGISTRIS P. DE MONTINIACO CANTORI ET G. CANONICO SANCTI PAULI CONSTANTINOPOLITANIS. Super eodem. (Datum, ut in alia.)

Si venerabilis frater noster Constantinopolitanus patriarcha consideraret attente quod ab uno patre descenderimus universi et quod non sit personarum acceptio apud Deum, sed ei, etc., in eumdem fere modum [Col. 0219B] ut in alia, usque in ecclesia sua conferat beneficium praebendale. Ideoque discretioni vestrae per apostolica scripta mandamus quatenus eum ad id monere diligentius et efficaciter inducere procuretis. Quod si non omnes . . . duo vestrum, etc.

Datum, ut in alia per totum.



XX. JOANNI TURONENSI ARCHIEPISCOPO. Confirmatur compositio facta inter archiepiscopum Turon. et abbatem Cormaria. (Datum Laterani, IV Kal. Martii.)

Mota jampridem quaestione inter bonae memoriae praedecessorem tuum et canonicos Beati Martini Turonensis et Rogerium abbatem Cormariacensem super subjectione ac obedientia quam idem praedecessor [Col. 0219C] tuus a praedicto abbate sibi conquerebatur injuste subtractam, partes ad felicis memoriae Alexandri papae praedecessoris nostri praesentiam accesserunt. Qui cum non posset causae debitum finem imponere, eam bonae memoriae Trecensi et Claromontensi episcopis terminandam commisit. Cum autem coram Claromontensi de assensu Trecensis episcopi partes propter hoc constitutae fuissent, eodem Claromontensi et viris aliis honestis et discretis qui sibi assidebant mediantibus inter praedictum praedecessorem tuum et Sulpicium successorem praedicti abbatis et decanum et canonicos Sancti Martini de libero et spontaneo assensu partium amicabilis facta est compositio et in authentico [Col. 0219D] scripto redacta, sicut ex eodem scripto manifeste comparet. Nos autem quaestionem sopitam nolentes indebite suscitari, qui tenemur litibus finem imponere, ad exemplar praedicti praedecessoris nostri compositionem ipsam, sicut de assensu partium in praesentia praedicti Claromontensis provide facta est, et hinc inde sponte recepta et hactenus observata, et in scripto authentico ipsius episcopi continetur, ratam habemus et firmam, eamque auctoritate apostolica confirmantes, praesentis scripti patrocinio communimus, statuentes quod nulli omnino hominum liceat hanc paginam nostrae confirmationis infringere vel ei, etc., usque incursurum.

Datum Laterani, IV Kal. Martii, pontificatus nostri anno tertio decimo.



XXI. ABBATI DE SICHEM HALBELSTATENSIS DIOECESIS ET MAJORI DECANO HALBELSTATENSI. Committitur eis postulatio marchionis Brandeburg. (Datum Laterani, VII Kal. April.)
[Col. 0220A]

Ex parte dilecti filii nobilis viri Marchionis Brandeburgensis nostris est auribus intimatum quod cum non modica terrae pars ad marchiam suam pertinens per suos et fratris ac patris avique sui labores de manibus eruta paganorum sterilis jaceat et inculta, ipsam ad cultum redigere ac de colonis fidelibus disposuit stabilire. Unde nobis humiliter supplicavit ut cum pro ampliatione divini cultus conventualem ecclesiam desideret in terra ipsa construere, licentiam super hoc ei concedere dignaremur, [Col. 0220B] et ipsam ab omni onere pontificalis jurisdictionis exemptam in jus et proprietatem sedis apostolicae retinere, ita profecto quod duae partes decimarum ejusdem terrae ad marchionem ipsum et haeredes ipsius pro ecclesiae fabrica, quam ipsi debent propriis sumptibus reparare, necnon etiam pro stipendiis militum devolvantur, sine quibus terra memorata non posset contra Sclavorum impetum gubernari fidem catholicam impugnantium vel ecclesiasticam unitatem, aut terram ipsam occupare volentium, pro eo quod patres eorum, cum essent pagani, per eumdem marchionem vel progenitores ipsius ab ea fuerunt potenter ejecti, tertia vero pars integra persolvatur ecclesiae construendae, quam [Col. 0220C] idem marchio competenter dotabit, ut in ea duodecim canonici commode possint cum suo praeposito deservire, qui pro tempore canonice debeat praesentari per eum ac successores ipsius, et per solum Romanum pontificem aut ejus mandato per alium confirmari, ac denique confirmatus gerat administrationem temporalium, quae poterunt administrari per ipsum in ecclesiis construendis in terra praedicta; alia vero spiritualia, quae officium episcopale requirunt, idem praepositus exigat et obtineat a quocunque maluerit episcopo apostolicae sedis gratiam obtinente. In recompensatione autem decimarum illarum, quae, sicut superius est expressum, ad praefatum marchionem et haeredes ipsius pro ecclesiae fabrica et stipendiis militaribus devolventur, [Col. 0220D] de singulis quinquaginta mansis unam marcam puri argenti nobis et successoribus nostris facient idem marchio et successores ejus annuatim exsolvi. Licet igitur petitionem suam providerimus admittendam, volentes tamen absque gravi alieno praejudicio pium ejus propositum promovere, cum et hoc dilectus filius procurator venerabilis fratris nostri Brandeburgensis episcopi acceptaverit in nostra praesentia constitutus, discretioni vestrae per apostolica scripta praecipiendo mandamus quatenus inquisita diligenter et cognita veritate, si terram illam esse constiterit solitariam aut desertam, maxime quod non sit in memoria hominum illam fuisse per christicolas habitatam, sed paganos habitatores inde fuisse depulsos in memoria hominum teneatur, [Col. 0221A] recipiatis appellatione remota fundum in jus et proprietatem Romanae Ecclesiae vice nostra, in quo hujusmodi ecclesia construatur, ac super solemni ejus concessione publico instrumento confecto, et ad opus ejus dotibus competentibus assignatis, tribuatis auctoritate nostra suffulti liberam facultatem praefatam ecclesiam construendi ab omni prorsus onere jurisdictionis episcopalis exemptam, et in jus et proprietatem apostolicae sedis perpetuo remansuram; ita quod in recompensationem duarum partium decimarum quae causa praescriptae necessitatis dimittentur marchioni jam dicto, praelibati census concessionem recipere procuretis, ut de ipso per nostram providentiam disponatur sicut fuerit disponendum. Quod si non ambo his exsequendis volueritis [Col. 0221B] vel valueritis interesse, alter vestrum ea nihilominus exsequatur.

Datum Laterani, VII Kal. April., pontificatus nostri anno tertio decimo.



XXII. MISSINO FUNDATORI ET FRATRIBUS LEPROSORUM DE MISSINO. Recipiuntur sub protectione sedis apostolicae. (Datum, ut in alia.)

Solet annuere sedes apostolica piis votis et honestis petentium precibus favorem benevolum impertiri. Eapropter, dilecti in Domino filii, vestris justis precibus inclinati, domum hospitalis de Missino ad exemplar felicis recordationis Coelestini papae [Col. 0221C] praedecessoris nostri in jus et proprietatem beati Petri cum omnibus bonis quae in praesentiarum rationabiliter possidet, aut in futurum justis modis praestante Domino poterit adipisci, sub beati Petri et nostra protectione suscipimus. Specialiter autem terras, domos, silvas et quidquid in Faventino, Foroliviensi, et Imolensi episcopatibus idem hospitale habere dignoscitur, sicut ea omnia juste ac pacifice possidet, vobis et per vos eidem hospitali auctoritate apostolica confirmamus et praesentis scripti patrocinio communimus. Ad indicium autem hujus perceptae a sede apostolica libertatis sex denarios obtulisti tu, fili Missine, praefato praedecessori nostro ejusque successoribus annualiter persolvendos, [Col. 0221D] quos pietatis intuitu nos misericorditer relaxamus. Decernimus ergo ut nulli omnino hominum liceat hanc paginam nostrae protectionis et confirmationis infringere vel ei, etc., usque incursurum.

Datum, ut in alia per totum.



XXIII. ELECTO ET CAPITULO CORONENSI. Confirmat remissionem crusticae. (Datum Laterani, XI Kal. April.)

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecti in Domino filii, vestris precibus inclinati, remissionem crusticae a nobili viro Gaufrido de Villa Arduini principe Achaiae [Col. 0222A] pietate provida vobis factam auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis, etc., usque incursurum.

Datum Laterani, XI Kal. Aprilis, pontificatus nostri anno tertio decimo.



XXIV. PATRACENSI ARCHIEPISCOPO, ET EPISCOPO MOTONENSI, ET CORONENSI ELECTO. Scribitur adversus quosdam praesumptores. (Datum, ut in alia.)

Ad audientiam nostram nobili viro Gaufrido de Villa-Arduini principe Achaiae significante pervenit [Col. 0222B] quod quidam clerici, milites, et alii ad partes Achaiae accedentes, receptis in feudum terris ab ipso et aliis, homines suos ad redemptionem indebitam cogere non formidant; sicque maxima pecuniae quantitate collecta recedunt, deserentes terram penitus desolatam. Praeterea quidam ex Latinis ibidem morantibus, ut alios Latinos impugnent, Graecis temere adhaerere praesumunt. Quocirca discretioni vestrae per apostolica scripta mandamus quatenus praesumptores hujusmodi, ut a sua praesumptione desistant, monere ac inducere procuretis, eos ad hoc, si necesse fuerit, per censuram ecclesiasticam appellatione remota cogentes. Quod si non omnes . . . duo vestrum, etc.

Datum, ut in alia per totum.



XXV. THESAURARIO THEBANO, ET R. ATHENIENSI ET T. THEBANO CANONICIS. De archidiaconatu Andrevillensi. (Datum Laterani, IX Kal. Apr.)
[Col. 0222C]

Preces dilecti filii nobilis viri Gaufridi principis Achaiae recepimus supplicantis ut archidiaconatum vacantem in Andrevillensi ecclesia dilecto filio magistro Joanni capellano suo, viro scientia et moribus commendabili, et in ejus obsequio pericula multa passo, concedere dignaremur, maxime cum ipse illum concedere dubitaverit, quanquam praedecessor suus eum contulisse dicatur, et dilectus filius noster [Col. 0222D] Benedictus tituli Sanctae Susannae presbyter cardinalis, legationis officio fungens ibi, collationem ejus postmodum approbasset. Quocirca discretioni vestrae per apostolica scripta mandamus quod si praedictum archidiaconatum vacare constiterit, amoto ab eo quolibet illicito detentore, sublato cujuslibet appellationis obstaculo, praefato magistro cum integritate debita conferatis eumdem, et faciatis eum ipsius pacifica possessione gaudere, contradictores, si qui fuerint, per censuram ecclesiasticam appellatione postposita compescentes. Testes autem qui fuerint nominati, etc. Quod si non omnes, etc., duo vestrum, etc.

Datum Laterani, IX Kal. Aprilis, etc., ut in alia.



XXVI. UNIVERSIS LATINIS EPISCOPIS IN ACHAIA CONSTITUTIS. Ut contenti sint suis terminis. (Datum Laterani, VIII Kal. April.)
[Col. 0223A]

Quanto novella plantatio Latinorum, quam ad partes Achaiae transtulit manus Dei, minus firmas habere videtur ex recenti mutatione radices, tanto nobis est magis sollicite praecavendum ne inter vos dissensionis scrupulus oriatur, per quem plantationis hujusmodi novus status valeat impediri. Nolentes igitur quod exortae super episcopatuum vestrorum finibus, sicut accepimus, quaestiones vestrum valeant impedire profectum, praesentium vobis auctoritate mandamus quod in episcopatibus vestris illis contenti terminis existatis quos Graecos praedecessores [Col. 0223B] vestros constiterit habuisse.

Datum Laterani, VIII Kalend. Aprilis, anno tertio decimo.



XXVII. PRAELATIS ECCLESIARUM IN ACHAIA CONSTITUTIS. Ne quis excommunicetur ex levi causa. (Datum Laterani, X Kal. April.)

Gravem nobis dilecti filii clerici Achaiae querimoniam destinarunt quod quidam vestrum pro qualibet levi causa, juris ordine praetermisso, sententiam excommunicationis in ipsos saepius jaculari praesumunt, et quidam etiam nullam in eos jurisdictionem habentes, de facto, cum de jure non possint, gravare ipsos modo simili non verentur. Ne igitur nimium deferendo praelatis, subjectos opprimere [Col. 0223C] videamur, discretioni vestrae per apostolica scripta mandamus quatenus in clericos ipsos de caetero nullus vestrum absque manifesta et rationabili causa sententiam praecipitare praesumat. Qui vero in eos jurisdictionem non habent, ab hujusmodi eorum injuria omnino desistant, ita quod eos justam nobis ulterius querimoniam non oporteat replicare. Alioquin pro certo sciatis quod si nobis super hoc fuerit iterata querela, officii nostri debitum conquerentibus reddemus.

Datum Laterani, X Kal. Aprilis, anno tertio decimo.



XXVIII. THESAURARIO, ET TERRICO ET W. DE MIRABELLO CANONICIS THEBANIS. Confirmatur statutum de institutione personatuum. (Datum Laterani, VIII Kal. April.)
[Col. 0223D]

Dilecti filii canonici Morthonienses nobis humiliter supplicarunt ut ordinationem quam provide super institutionem personatuum pro ecclesiae suae utilitate fecerunt apostolico dignaremur munimine roborare. Quocirca discretioni vestrae per apostolica scripta mandamus quatenus inquisita et cognita veritate, ordinationem ipsam, sicut provide ad utilitatem ejusdem ecclesiae facta fuerit, auctoritate apostolica faciatis firmitatem debitam obtinere, contradictores appellatione remota censura ecclesiastica [Col. 0224A] compescentes. Quod si non omnes . . . duo vestrum, etc.

Datum Laterani, VIII Kal. Aprilis, anno tertio decimo.



XXIX. ODDONI PATRACENSI, ET TERRICO ET W. DE MIRABELLO CANONICIS THEBANIS. De consecratione episcopi Amiclensis. (Datum Laterani, etc.)

Dilecti filii canonici Amiclenses gravem nobis exposuere querelam quod venerabilis frater noster archiepiscopus Patracensis Gilibertum [(17) 1Kb] quondam abbatem de Flaviniaco propter suos enormes excessus apud sedem apostolicam condemnatum in episcopum Amiclensem, Imberto ejusdem loci electo [Col. 0224B] vivente, post inhibitionem canonicorum ipsorum illicite consecrare praesumpsit. Quocirca discretioni vestrae per apostolica scripta mandamus quatenus inquisita et cognita super hoc diligentius veritate, quod canonicum fuerit appellatione postposita statuatis, facientes quod decreveritis auctoritate nostra firmiter observari. Quod si non omnes . . . duo vestrum, etc.

Datum Laterani, etc., ut in alia.



XXX. EISDEM. Super eodem. (Datum Laterani, IX Kal. April.)

Dilecti filii canonici Amiclenses gravem nobis exposuere querelam quod G. quondam abbas de [Col. 0224C] Flaviniaco, qui apud sedem apostolicam propter suos enormes excessus sententialiter condemnari meruit et deponi, post inhibitionem ipsorum in episcopum Amiclensem, Imberto ejusdem loci electo vivente, se fecit per venerabilem fratrem nostrum Patracensem archiepiscopum minus canonice consecrari. Quia igitur nobis non constitit de praemissis, discretioni vestrae per apostolica scripta mandamus quatenus partibus convocatis, et auditis hinc inde propositis, quod canonicum fuerit appellatione postposita statuatis, facientes quod decreveritis per censuram ecclesiasticam firmiter observari. Quod si non omnes . . . duo vestrum, etc.

Datum Laterani, IX Kal. Aprilis, pontificatus [Col. 0224D] nostri anno tertio decimo.



XXXI. ANTIPOLITANO EPISCOPO. Confirmatur concordia inita inter ipsum et abbatem Lirinensem. (Datum Laterani, Kal. Apr.)

His nos convenit robur apostolicum specialius impertiri quae aliquando in contentionem deducta, nostra interveniente auctoritate amicabili concordia sopiuntur. Sane cum inter te ac dilectum filium abbatem Lirinensem super ecclesia Sancti Honorati de Grassa et quibusdam aliis fuisset apud sedem apostolicam aliquandiu litigatum, demum de tui et [Col. 0225A] ipsius abbatis assensu, nobis mediantibus, hujusmodi compositio intervenit, ut abbati et monachis Lirinensibus liceat in ecclesia memorata celebrare divina et exercere caetera ecclesiastica sacramenta; ita videlicet ut circuitiones cum aqua benedicta, processiones, et etiam litanias non faciant absque Antipolitani episcopi licentia vel assensu, nec in desponsatione virginum vel purificatione parientium missas cantent vel orationes seu benedictiones exsolvant, nec aliquem etiam, nisi forsan in casu necessitatis, recipiant ad baptismum, campanas quoque ad divina officia celebranda non prius pulsent quam in ecclesia parochiali pulsentur; dummodo clerici ejusdem ecclesiae horas Dei laudibus deputatas non negligant vel excedant, eisdem abbati et [Col. 0225B] monachis pulsandi ad matutinas et completorium omnimoda libertate servata; praeterea dicta Sancti Honorati ecclesia liberam habeat sepulturam; sed eorum quae in aliquorum ultima voluntate obtentu sepulturae ipsi obvenerint, praeterquam de lectis ligneis, tertiam partem ecclesia illa percipiat a qua mortuorum corpora sunt assumpta; sed si aliquid ecclesiae parochiali legetur ab eo qui apud memoratam ecclesiam Sancti Honorati elegerit sepulturam, et id excesserit tertiam eorum quae ipsi ecclesiae in ultima voluntate legantur, ecclesia parochialis integraliter id obtineat quod ei dignoscitur esse relictum; si vero minus tertia legetur eidem, quod defuerit tertiae per abbatem et monachos fideliter [Col. 0225C] suppleatur; in praecipuis etiam solemnitatibus, videlicet nativitate Domini, festo Sancti Stephani, Epiphania, Purificatione, Parasceve, Resurrectione Dominica, et die lunae sequenti, Ascensione, Pentecoste, Assumptione beatae Mariae virginis, Omnium Sanctorum festo, et die sequenti, tertia oblationum pars ad Antipolitanum episcopum devolvatur; capellanus vero eorumdem abbatis et monachorum obedientiam Antipolitano episcopo faciet, ac excommunicatos et interdictos ab eo non recipiet ad divina; sed cum generale illius terrae fuerit interdictum, liceat ei voce suppressa, exclusis excommunicatis et interdictis, divina officia celebrare. Ut igitur in perpetuum compositio suprascripta, de utriusque partis assensu nobis mediantibus facta, inviolabiliter [Col. 0225D] observetur, nos eamdem auctoritate apostolica confirmamus et praesentis scripti patrocinio communimus, [Col. 0226A] statuentes ut nulli omnino hominum liceat hanc paginam nostrae confirmationis infringere vel ei, etc., usque incursurum.

Datum Laterani, Kal. Aprilis, pontificatus nostri anno tertio decimo.



XXXII. ABBATI ET MONACHIS LIRINENSIBUS. Super eodem. (Datum Laterani, ut in alia.)

His non convenit, etc., ut in alia, usque sopiuntur. Sane cum inter te, fili abbas, et venerabilem fratrem nostrum Antipolitanum episcopum super ecclesia Sancti Honorati de Grassa, etc., usque litigatum, demum de tui et episcopi ipsius assensu nobis mediantibus hujusmodi compositio intervenit, ut [Col. 0226B] vobis liceat in ecclesia memorata, etc., usque processiones et etiam litanias non faciatis absque Antipolitani episcopi, etc., usque missas cantare vel orationes seu benedictiones exsolvere attentetis, nec etiam, etc., ut in alia, usque celebranda, non prius pulsetis quam in ecclesia memorata, etc., usque excedant, vobis pulsandi ad Matutinas, etc., usque quod defuerit tertiae per vos fideliter suppleatur; in praecipuis etiam, etc., usque devolvatur. Capellanus vero vester obedientiam Antipolitano episcopo faciet, etc., usque in finem.

Datum Laterani, etc., ut in alia per totum.



XXXIII. MARIAE QUONDAM CONSTANTINOPOLITANAE IMPERATRICI ILLUSTRI [(18) 1Kb] . Confirmat donationem propter nuptias (Datum Laterani, III Kal. Apr.)
[Col. 0226C]

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, charissima in Christo filia, tuis justis postulationibus grato concurrentes assensu, donationes propter nuptias a clarae memoriae Bonifacio [(19) 1Kb] marchione Montisferrati in Romaniae imperio [(20) 46Kb] tibi legitime factas auctoritate apostolica confirmamus et praesentis scripti patrocinio communimus. Decernimus ergo ut nulli omnino hominum liceat hanc paginam nostrae confirmationis infringere vel ei, etc., usque incursurum.

[Col. 0226D] Datum Laterani, III Kalend. Aprilis, pontificatus nostri anno tertio decimo.



XXXIV. EIDEM. Confirmat donationem factam ab imperatore. (Datum Laterani, ut in alia.)
[Col. 0227A]

Justis petentium desideriis, etc., ut in alia per totum usque concurrentes assensu, Vissenam, Dimitriatam, Arcontocoru, duo Almurus tibi et filiis tuis a charissimo in Christo filio Henrico Constantinopolitano imperatore illustri, prout in ejus authentico continetur, concessas, sicut eas juste possides et quiete, auctoritate apostolica confirmamus et praesentis scripti patrocinio communimus. Decernimus ergo . . . hanc paginam nostrae confirmationis, etc., usque incursurum.

Datum Laterani, etc., ut in alia per totum.



XXXV. HEMANVELI INTERPRETI M. QUONDAM CONSTANTINOPOLITANI IMPERATORIS ILLUSTRIS. Confirmatur ei donatio facta ab imperatore. (Datum Laterani, II Kal. Apr.)
[Col. 0227B]

Solet annuere sedes apostolica piis votis, et honestis petentium precibus favorem benevolum impertiri. Eapropter, dilecte in Domino fili, tuis justis postulationibus grato concurrentes assensu domos apud Stagonicariam, trium barcarum et domus propriae libertatem, quas tibi charissimus in Christo filius noster Henricus imperator Constantinopolitanus illustris imperiali liberalitate concessit, sicut eas juste possides, auctoritate tibi apostolica confirmamus [Col. 0227C] et praesentis scripti patrocinio communimus. Nulli ergo . . . hanc paginam nostrae confirmationis, etc., usque incursurum.

Datum Laterani, II Kalend. Aprilis, anno tertio decimo.



XXXVI. ABBATI ET CONVENTUI ACAPNI. Suscipitur sub protectione sedis apostolicae. (Datum Laterani, III Kal. Apr.)

Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, charissimae in Christo filiae Mariae, quondam Constantinopolitanae [Col. 0227D] imperatricis illustris, nunc dominae Thessalonicensis, precibus inclinati, personas vestras et monasterium ipsum in quo divino estis obsequio mancipati, cum his quae in praesentiarum rationabiliter possidetis, aut in futurum justis modis praestante Domino poteritis adipisci, sub beati Petri et nostra protectione suscipimus et praesentis scripti patrocinio communimus. Ad indicium autem hujus a sede apostolica protectionis perceptae decem hyperpera gratis oblata nobis nostrisque successoribus annis singulis persolvetis. Nulli ergo omnino hominum . . . hanc paginam nostrae protectionis infringere vel ei, etc., usque incursurum.

Datum Laterani, III Kal. Aprilis, anno tertio decimo.



XXXVII. HERACLIENSI ARCHIEPISCOPO, ET CARDICENSI ET FERMOPILENSI EPISCOPIS. Maria imper. suscipitur sub protectione sedis apostolicae. (Datum, ut in alia.)
[Col. 0228A]

Cum ex injuncto nobis apostolatus officio generaliter omnibus, et specialiter viduis et pupillis, simus in justitia debitores, charissimam in Christo filiam Mariam quondam Constantinopolitanam imperatricem illustrem, regni Thessalonicensis procuratricem, ac filios suos una cum regno praefato sub beati Petri et nostra protectione suscepimus. Quibus volentes, quantum ad officium nostrum pertinet, paterna sollicitudine providere, ne dictam imperatricem [Col. 0228B] oporteat pro querelis singulis ad sedem apostolicam laborare, fraternitati vestrae per apostolica scripta praecipiendo mandamus quatenus cum ab ea fueritis requisiti super his quae canonicam censuram exposcunt, malefactores ipsius ac filiorum ejus, ut eis ablata restituant, et de damnis et injuriis irrogatis satisfaciant competenter, vel in aliquos compromittant qui appellatione remota justitia mediante procedant, per censuram ecclesiasticam sublato appellationis diffugio compellatis. Nullis litteris veritati et justitiae praejudicantibus a sede apostolica impetratis. Quod si non omnes . . . duo vestrum, etc.

Datum, ut in alia per totum.



XXXVIII. EISDEM. De eadem re. (Datum Laterani, II Kal. Apr.)
[Col. 0228C]

Cum, sicut charissima in Christo filia Maria quondam Constantinopolitana imperatrix illustris nostris fecit auribus intimari, per casale Agetriade, quod ad Thessalonicensem spectat ecclesiam, terra ipsius gravem sustineat laesionem, fraternitati vestrae per apostolica scripta mandamus quatenus cum praefatae ecclesiae provisum fuerit in pastore, ipsum moneatis prudenter et efficaciter inducatis ut illud cum ea sine dispendio juris sui satagat permutare. Quod si nequiverit ad permutationem induci, vos negotii circumstantias nobis [Col. 0228D] fideliter intimetis; ut per relationem vestram instructi, plenius et securius in ipso procedere valeamus. Quod si non omnes . . . duo vestrum, etc.

Datum Laterani, II Kal. Aprilis, etc.



XXXIX. EISDEM. De libertate monasteriorum regalium. (Datum Laterani, IV Kal. Apr.)

Cum libera monasteria, quae imperialia nuncupantur, Graecorum quoque dominio nulli essent archiepiscoporum vel episcoporum subjecta, praesentium vobis auctoritate mandamus quatenus inquisita et cognita veritate, in monasteriis illis regalibus regni Thessalonicensis, quae Graecorum tempore archiepiscopis [Col. 0229A] vel episcopis subjecta non erant, non permittatis archiepiscopos vel episcopos juris aliquid indebite usurpare, facientes ab eis charissimae in Christo filiae Mariae quondam Constantinopolitanae imperatrici illustri, procuratrici regni praedicti, honorificentiam debitam exhiberi, contradictores appellatione remota censura ecclesiastica compescentes. Si quis autem archiepiscoporum aliquid juris in eis sibi vindicare contenderit, suam per nos poterit justitiam obtinere. Quod si non omnes . . . duo vestrum, etc.

Datum Laterani, IV Kal. April., etc.



XL. EISDEM. De custodia monasteriorum Montis Sancti. (Datum Laterani, III Kal. Apr.)
[Col. 0229B]

Cum dilectus filius Benedictus tituli Sanctae Susannae presbyter cardinalis, tunc apostolicae sedis legatus, Sebastiensi episcopo salvo mandato nostro custodiam monasteriorum Montis sancti, quae ad sedem apostolicam immediate pertinere dicuntur, duxerit committendam, et ipse illa multipliciter aggravarit, easque committat enormitates, quae non sunt dignae relatu, fraternitati vestrae per apostolica scripta praecipiendo mandamus quatenus ipsum a custodia monasteriorum ipsorum penitus amoventes, ipsa monasteria cum consilio charissimae in Christo filiae nostrae Mariae quondam Constantinopolitanae imperatricis illustris, quae Thessalonicensis regni [Col. 0229C] ratione filii curam gerit, alicui personae discretae auctoritate nostra usque ad adventum legati nostri quem in imperium Romaniae auctore domino destinare proponimus, committatis. Quod si non omnes . . . duo vestrum, etc.

Datum Laterani, III Kal. April., anno tertio decimo.



XLI. FERMOPILENSI ET CARDICENSI EPISCOPIS. De libertate cleri. (Datum Laterani, IV Kal. Apr.)

Clerus Graecorum Thessalonicensis dioecesis, qui ad obedientiam sacrosanctae Romanae ecclesiae est reversus, nobis humiliter supplicavit quatenus ipsum [Col. 0229D] ea libertate quam tempore Graecorum habuerant, quamque dilectus filius Benedictus tituli Sanctae Susannae presbyter cardinalis, tunc apostolicae sedis legatus, ipsis concessit, faceremus gaudere, ac ab ecclesiis sustentationem congruam ministrari. Quocirca fraternitati vestrae per apostolica scripta praecipiendo mandamus quatenus eos qui ad obedientiam sedis apostolicae redierunt super hujusmodi libertate non permittatis a quoquam indebite molestari, et molestatores, si qui fuerint, per censuram ecclesiasticam sublato appellationis obstaculo compescentes, faciatis eisdem in vitae necessariis ab Ecclesiis juxta facultates ipsarum congrue provideri.

Datum Laterani, IV Kal Aprilis, etc.



XLII. EISDEM. Ut archiepiscopus Larissenus desistat ab indebitis exactionibus. (Laterani, II Kal. Aprilis.)
[Col. 0230A]

Ad audientiam nostram noveritis pervenisse quod venerabilis frater noster archiepiscopus Larissenus Vessinensi ac Damitriado episcopatibus et monasteriis Kelliae indebitas exactiones imponens, ipsis in aliis injuriosus plurimum et molestus existit. Quocirca fraternitati vestrae per apostolica scripta mandamus quod archiepiscopum memoratum, ut debito et consueto jure contentus, ne ultra id in praefatis episcopatibus vel monasteriis usurpare praesumat, ab eorum injuriis et molestatione indebita [Col. 0230B] penitus conquiescens, monitione praemissa per censuram ecclesiasticam sublato appellationis obstaculo sicut justum fuerit, compescatis.

Datum Laterani II Kal. Aprilis, anno tertio decimo.



XLIII. ABBATI SANCTI AMBROSII, ET ARCHIDIACONO MEDIOLANENSI. Ut relaxent interdictum Pergamense. (Laterani, Nonis Aprilis.)

Per litteras venerabilis fratris nostri episcopi et dilectorum filiorum capituli Pergamensis ad aures nostras pervenit quod cum civitas Pergamensis, pro eo quod Pergamenses cives ecclesias et ecclesiasticos viros indebitis exactionibus aggravantes, [Col. 0230C] jugum indebitae servitutis ipsis imponere nitebantur in derogationem ecclesiasticae libertatis, diu supposita fuerit ecclesiastico interdicto, propter divinorum subtractionem quidam indevotiores effecti, amplius duruerunt, et sectatores haereticae pravitatis falsa sui erroris dogmata liberiori fronte proponunt. Cum igitur nuper nobilis vir Lambertinus potestas civitatis ejusdem satisfactionem super praemissis obtulerit misericordiam postulando, et supradicti episcopus et capitulum satisfactionem hujusmodi recipere noluerint absque nostra licentia speciali, praesentium vobis auctoritate mandamus quatenus ad civitatem ipsam personaliter accedentes, et eosdem cives sollicitis exhortationibus inducentes [Col. 0230D] ad concordiae unitatem, a supradicta potestate ac ipsis civibus recipiatis super praedictis satisfactionem idoneam, prout videritis expedire, relaxantes postmodum sententiam interdicti, et propter hoc excommunicatis absolutionis beneficium impendentes.

Datum Laterani, Nonis Aprilis, pontificatus nostri anno tertio decimo.



XLIV. EPISCOPO GALIPOLENSI, ET SANCTAE SOPHIAE AC DE BLAKERNA DECANIS CONSTANTINOPOLITANIS. Pro clero Constantinop. adversus patriarcham. (Laterani, VIII Idus Aprilis.)

Suam nobis dilecti filii Constantinopolitanus clerus querimoniam destinarunt, quod cum decimae ac quintae decimae, quae inter ipsos dividi de jure debent, [Col. 0231A] triennio jam elapso in grave ipsorum incommodum positae fuerint in sequestro, medietatem earum venerabili fratre nostro patriarcha Constantinopolitano sibi vindicare volente contra statutum dilecti filii nostri Petri tituli Sancti Marcelli presbyteri cardinalis, qui tunc in partibus illis legationis fungens officio quartam partem ipsarum, cum his quae in castro Danii ad dictum patriarcham pariter et ad clerum spectabant, eidem solvendam decrevit, hactenus dividi, prout decuit, nequiverunt. Propter quod ex earum defectu magnam seipsi queruntur necessariorum penuriam sustinere. Quanquam dilectus filius magister B. procurator patriarchae praedicti negaverit aliquod factum fuisse per eumdem legatum super divisione hujusmodi constitutum; [Col. 0231B] maxime cum quintadecima nondum esset Ecclesiis deputata, nec ipse legationis officio fungeretur quando ad preces clericorum obtinuit ut intuitu paupertatis eorum idem patriarcha maneret quarta decimarum parte contentus. Unde ipsi dedimus in mandatis ut si preces cleri veritate nituntur, statuta decimarum et quintarum decimarum hujusmodi parte contentus, non impediat nec faciat impediri quominus idem clerus assignatas a memorato legato ex eisdem percipiant cum integritate debita portiones. Quocirca discretioni vestrae per apostolica scripta mandamus quatenus si ipse quod mandavimus neglexerit adimplere, vos eum ad id sublato appellationis obstaculo qua convenit districtione cogatis. Quod si non omnes, etc., tu ea, frater [Col. 0231C] episcope, cum eorum, etc.

Datum Laterani, VIII Idus Aprilis, pontificatus nostri anno tertio decimo.



XLV. MORELLO TULLENSI CANONICO Confirmatur ei praebenda. (Laterani, VIII Idus Aprilis.)

Cum olim de praebenda Tullensi canonice investitus, stallum in choro et vocem in capitulo non haberes, ad judices quosdam litteras super hoc apostolicas impetrasti: coram quibus capitulum Tullense citatum, per clericum quemdam ad nostram fecit audientiam appellari; quorum appellationem judices ipsi frivolam reputantes, in corporalem possessionem [Col. 0231D] ipsius praebendae te inducere curaverunt, contradictores excommunicationis sententia percellentes. Post haec autem tibi et F. archidiacono Tullensi procuratori praefati capituli propter hoc in nostra praesentia constitutis, venerabilem fratrem nostrum Hugolinum Ostiensem episcopum concessimus auditorem; coram quo sententiam quam praedicti judices pro te tulerant postulasti humiliter confirmari, adversa parte in contrarium proponente quod minime confirmari debebat, eo quod idem capitulum appellatione quam interponi fecerat persequendo, ad venerabilem fratrem nostrum episcopum et primicerium Virdunensem litteras obtinuisset a nobis, quarum auctoritate tu sententialiter condemnatus, remotus fueras a praebenda quod se loco et [Col. 0232A] tempore competenti adeo constanter proposuit probaturum ut etiam solvere promisisset expensas, nisi per ipsum exceptio hujusmodi probaretur. Quapropter venerabili fratri nostro Catalaunensi episcopo et conjudicibus suis nostris dedimus litteras in mandatis ut inquisita super praemissis plenius veritate, si praedictus procurator in probatione illius exceptionis deficeret quam objecit, ipsi eum juxta promissionem suam in expensis factis post exceptionem oppositam condemnarent. Cumque demum elapso triennio infra quod procurator praedictus peremptorie citatus multoties a judicibus memoratis suam noluit exceptionem probare, tu et praefatus F. iterum in nostra fuissetis praesentia constituti, ac coram dilecto filio Hyacintho subdiacono et [Col. 0232B] capellano nostro, quem vobis auditorem concessimus, haec et alia retulisses, dictus procurator proposuit ex adverso quod quia procurator esse desierat in hac causa, et ad prosequendam ipsam alius de voluntate capituli ei fuerat substitutus, non tenebatur super hoc ulterius respondere, maxime cum non esset a judicibus ultimis ad nostram audientiam appellatus; qui licet nondum in negotio processissent, adhuc tamen eorum exspectabatur processus. Adjecit insuper quod cum multos habuerit terminos, nullus ei fuit peremptorius assignatus, ex abundanti permittens ut in ipso procederent negotio prout esset procedendum de jure, si tu probares peremptorium sibi diem fuisse praefixum.

[Col. 0232C] Cum igitur testibus tuis coram eodem auditore productis, non solum sufficienter probasses per illos procuratorem ipsum peremptorie fuisse citatum, ita quod sex vel septem hebdomadas sive duos menses terminus peremptorius continuisset ad minus; quinimo judices ipsos in eorum praesentia fuisse confessos quod terminus ille continuit duos menses, ac procuratori saepefato dixisse quod ei multos terminos et tres peremptorios assignarant ad probandam exceptionem praedictam, unde nisi eam probaret termino praelibato, nullatenus super hoc ulterius audiretur, idem procurator ex adverso respondit quod veniendi ad eos iter arripuerant testes sui, allegans insuper quod etsi peremptoria sibi dies [Col. 0232D] fuerit assignata, non tamen judices per totam diem in loco quem sibi praefixerant exspectarunt. Quod tu probasti penitus esse falsum, nihilominus allegans quod illi procuratori (qui si remansisset in illis partibus post transactum peremptorium, et triennium jam elapsum, nulla facultas exceptionem ipsam probandi de jure remansit) non debuit alius substitui procurator. Adjecisti etiam quod cum judices nec sententiam ferre vellent, nec remittere ad apostolicam sedem de processu causae rescriptum, demum tibi taliter responderunt, ut ad praesentiam nostram accederes, quia causa debitum finem sortiri non poterat per eosdem. Quos licet procurator praedictus confessus fuerit sic dixisse, subjecit tamen quod id demum iidem judices revocarant, sed [Col. 0233A] revocationem hujusmodi, quam factam esse negabas, probare postmodum non curavit. Cum igitur haec et alia coram subdiacono ipso proposita hinc inde fuissent, ipse tandem rationibus utriusque partis diligenter auditis et perspicaciter intellectis, facta taxatione ac juramento recepto super praelibatis expensis de consilio dilectorum filiorum nostrorum Gualae Sanctae Mariae in Porticu et Pelagii Sanctae Luciae ad septa solis diaconorum cardinalium praenominatum F. tibi pro ipsis in triginta libris denariorum Trecensium sententialiter condemnavit, et confirmavit sententiam pro te super praebenda praedicta prolatam. A cujus sententia licet pars adversa nostram audientiam appellaverit, nos tamen appellationem hujusmodi malitiosam et frivolam [Col. 0233B] reputantes, sententiam approbamus praedictam et auctoritate apostolica confirmamus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc, etc., usque incursurum.

Datum Laterani, VIII Idus Aprilis, anno tertio decimo.



XLVI. CAPITULO TULLENSI. Super eodem. (Laterani.)

Olim dilectus filius Morellus clericus de praebenda Tullensi canonice investitutus, etc. ut in alia usque coram quibus vos citati per quemdam clericum ad [Col. 0233C] nostram fecistis audientiam appellari, cujus appellationem, etc., usque ipsius praebendae dictum M. clericum induxerunt, contradictores, etc., usque Post haec autem eidem clerico, et F. archidiacono Ecclesiae vestrae procuratori vestro, etc., in eumdem fere modum ut in alia usque frivolam reputantes sententiam ejusdem subdiaconi auctoritate apostolica duximus approbandam. Unde dilectis filiis Christianitatis et capellae ducis decanis et magistro G. canonico Divionensi nostris dedimus litteris in mandatis quatenus dictum F. ad solutionem pecuniae praetaxatae per censuram ecclesiasticam appellatione remota compellant, et saepedictum Morellum inducant in corporalem possessionem praefatae praebendae, [Col. 0233D] ac tueri procurent inductum, stallum in choro et locum in capitulo assignantes eidem; contradictores, si qui fuerint, vel rebelles per eamdem censuram sublato cujuslibet contradictionis et appellationis obstaculo compescendo. Quocirca discretioni vestrae per apostolica scripta mandamus quatenus dictis exsecutoribus super hoc vos nullatenus opponatis, sed mandatum eorum recipiatis humiliter et servetis, permittentes eumdem Morellum pacifica ipsius praebendae possessione gaudere.

Datum Laterani, etc., ut in alia per totum.

Scriptum est ipsis exsecutoribus super hoc fere in eumdem modum ut in alia usque compescendo. Quod si non omnes, etc., duo vestrum ea, etc.

Datum Laterani, etc., ut in alia per totum.



XLVII. NEOPATRENSI ARCHIEPISCOPO, ET EPISCOPO CITHONIENSI, ET AVELENSI ELECTO. Confirmatur sententia quaedam. (Laterani, VI Idus Aprilis.)
[Col. 0234A]

Venerabilis frater noster Cermopilensis [Thermopylensis] episcopus nobis humiliter supplicavit ut diffinitivam sententiam quam pro ipso judices delegati a nobis adversus abbatem et monachos monasterii de Chamenun super fundo ejusdem monasterii quem idem episcopus ad suam proponebat ecclesiam pertinere rationabiliter protulerunt, apostolico dignaremur munimine roborare. Quocirca discretioni vestrae per apostolica scripta mandamus quatenus sententiam ipsam, sicut est justa, faciatis per censuram [Col. 0234B] ecclesiasticam appellatione remota firmiter observari. Quod si non omnes, etc., duo vestrum ea, etc.

Datum Laterani, VI Idus Aprilis, anno tertio decimo.



XLVIII. DONATO CASSELLENSI ARCHIEPISCOPO, EJUSQUE SUCCESSORIBUS CANONICE SUBSTITUENDIS IN PERPETUUM. Recipiuntur sub protectione sedis apostolicae. (Laterani, VIII Idus Aprilis.)

Ex commisso nobis a Deo apostolatus officio fratribus nostris episcopis tam vicinis quam longe positis paterna nos convenit provisione consulere, et ecclesiis in quibus Domino militare noscuntur suam justitiam conservare, ut quemadmodum, disponente Domino, Patres vocamur in nomine, ita nihilominus [Col. 0234C] comprobemur in opere. Hujus rei gratia, venerabilis in Christo frater Donate Cassellensis archiepiscope, tuis justis postulationibus clementer annuimus, et Ecclesiam Cassellensem tibi commissam sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona Ecclesia eadem inpraesentiarum juste et canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma tibi tuisque successoribus et illibata permaneant, in quibus haec propriis duximus exprimenda vocabulis: Cassellum cum omni jure, terris, possessionibus [Col. 0234D] et aliis pertinentiis suis, Ceallmumenoch cum omnibus pertinentiis suis, Ceallmithini cum omnibus pertinentiis suis, Gleannean cum omnibus pertinentiis suis, Geallbecam cum pertinentiis suis, Cealloscathan cum omnibus pertinentiis suis, Cluam Argtum cum pertinentiis suis, Caaltulach cum omnibus pertinentiis suis, Ceallehurrigi superior cum omnibus pertinentiis suis, Ceallehurrigi cum pertinentiis suis, et omnes alias possessiones cum pertinentiis suis, usque Cathedrales vero ecclesias quae metropolitico sunt tibi jure subjectae, sicut hactenus fuisse noscuntur, tibi tuisque successoribus auctoritate apostolica nihilominus confirmamus et praesentis scripti privilegio communimus, videlicet Ecclesiam Lumnicensem, Laoniensem, Finnabarensem, [Col. 0235A] Waterfordensem, Ardmorensem, Lesmorensem, Cluanensem, Corcaiensem, Rossensem, Ardfercensem, et Imblicensem. Pallium etiam, plenitudinem videlicet pontificalis officii, fraternitati tuae apostolicae sedis liberalitate largimur; quo intra ecclesiam tuam ad missarum solemnia celebranda uti memineris eis diebus quibus praedecessores tuos usos fuisse cognoscis, videlicet in Nativitate Domini, festivitate protomartyris Stephani, Circumcisione Domini, Epiphania, Hypapanti, Dominica de Gaudete, Dominica Laetare, Jerusalem, Dominica in ramis Palmarum, Coena Domini, Sabbato sancto, Pascha, secunda feria post Pascha, Ascensione, Pentecoste, tribus festivitatibus beatae Dei genitricis et virginis Mariae, natalitio beati Joannis Baptistae, [Col. 0235B] commemoratione Omnium Sanctorum, solemnitatibus omnium apostolorum, dedicationibus ecclesiarum, consecrationibus episcoporum, ordinationibus clericorum, ecclesiae tuae principalibus festivitatibus, et anniversario tuae consecrationis die.

Convenit ergo te diligentius providere quomodo sit hujusmodi indumenti honor modesta actuum vivacitate servandus, et ut ei morum tuorum ornamenta conveniant, et tu esse valeas utrobique, Deo auctore, conspicuus, et quem pastoralis curae constringit officium, dilectionem proberis fratribus exhibere, ut ipsi etiam adversarii propter mandatum Dominicum tuo circa te copulentur affectu. Pacem sequaris cum omnibus, piis vaces operibus, virtutibus polleas, fulgeat in pectore tuo rationale judicii [Col. 0235C] cum superhumeralis actione conjunctum. Ita procedas in conspectu Dei et in oculis hominum quatenus gregi tibi commisso virtutis praestes exemplum, ut et ipsi videntes opera tua bona glorificent Patrem nostrum qui est in coelis. Sit in lingua tua aedificationis sermo, sit zeli fervor in animo. Et praeter haec, cuncta quae officio tuo conveniunt cum ea temperantia agas ut quae pallei dignitas expetit videaris ferventer amplecti et gloriam sempiternam acquirere tibi possis in coelis. Adjicimus quoque ut, cum te vel aliquem suffraganeorum tuorum mori contigerit, baculus pastoralis et annulus in ecclesia remaneant propria sub fideli custodia constituti ad successoris usum, cum, Deo favente, consecrationem [Col. 0235D] acceperit, conservandi. Coemeteria quoque ecclesiarum ac ecclesiastica beneficia nullus haereditario jure possideat. Quod si quis hoc facere contenderit, censura canonica compescatur. Obeunte vero te nunc ejusdem loci archiepiscopo vel tuorum quolibet successorum, nullus ad eamdem Ecclesiam in archiepiscopum eligatur, nisi quem suffraganei episcopi et canonici ejusdem Ecclesiae vel major pars consilii sanioris, sicut est hactenus observatum, secundum Deum providerint eligendum. Decernimus ergo ut nulli omnino hominum liceat praefatam Ecclesiam temere perturbare, aut ejus possessiones auferre, vel ablatas retinere, minuere, seu quibuslibet [Col. 0236A] vexationibus fatigare; sed omnia integra conserventur tuis ac tuorum successorum, usibus omnimodis profutura, salva sedis apostolicae auctoritate. Si qua igitur in futurum ecclesiastica saecularisve persona, etc., usque districtae ultioni subjaceat. Cunctis autem eidem loco, etc., usque inveniant. Amen, amen, amen.

Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii, VIII Idus Aprilis, indictione XIII, Incarnationis Dominicae anno millesimo ducentesimo decimo, pontificatus vero domini Innocentii papae III anno tertio decimo.



XLIX. MAGISTRO NICOLAO MISNENSI ET BURCARDO WRCINENSI CANONICIS. Committitur eis quaedam causa. (Laterani, V Idus Aprilis.)
[Col. 0236B]

[(21) 1Kb] Cum dilecti filii Otto subdiaconus noster et Gualterius, qui se gerit pro Magdeburgensi praepoposito, coram nobis de sententia litigarent quam super praepositura Magdeburgensi venerabilis frater noster Maguntinus archiepiscopus et condelegati sui pro ipso subdiacono promulgarant, petente illam altero infirmari, reliquo vero ipsam multipliciter defendente, nos tandem volentes de principali negotio et contingentibus illud fieri certiores, cum ex litteris apostolicis, in quibus videbatur processus negotii exaratus, perpendi non posset an super eo lis fuerit contestata, nec coram archiepiscopo et condelegatis [Col. 0236C] suis fuerit contestatio litis facta, sed a jam dicto Gualterio ad declinandum eorum judicium appellatum, decrevimus ut, eadem sententia nonobstante, praefatus Otto facultatem haberet proponendi de novo contra electionem et personam Gualterii si qua vellet et ipse se ad singula defendendi. Proposuit igitur dictus Otto quod electione sua, quae facta fuerat pluribus canonicis praesentibus et nequaquam contradicentibus, non cassata, cui tamen idem non pro ipsa promovenda, sed pro alia infirmanda tantum insistit, electio memorati Gualterii, dum excommunicationis vinculo teneretur, praesumpta fuit, non solum post diversas appellationes ab ipso rationabiliter interpositas et iter arreptum [Col. 0236D] ab eo pariter et Lodulpho ac Lodoico atque Crascone concanonicis suis ad sedem apostolicam accedendi, verum etiam legitimis eorumdem concanonicorum suorum appellationibus vilipensis, ultra semestre quoque tempus, et circa terminum a venerabili fratre nostro Magdeburgensi archiepiscopo assignatum, infra quem idem Otto et socii sui poterant ad ecclesiam pro facienda electione redire. Super quibus testes suos recipi postulavit. Ad haec dilectus filius custos Magdeburgensis contra eamdem electionem objecit quod post appellationem ab eo legitime interpositam fuerat attentata, et super hoc quosdam testes coram dilecto filio nostro Pelagio [Col. 0237A] Sanctae Luciae ad septa solis diacono cardinale eis a nobis auditore concesso produxit, et adhuc alios intendit producere coram nobis. Praefatus vero Gualterius ex adverso respondens, et negans quae proposita fuerant contra eum, quaedam super facto electionis suae, quaedam etiam contra excommunicationis exceptionem sibi objectam proposuit replicando, et ea se obtulit opportuno tempore probaturum, petens interim quosdam testes, quos praesentes habebat, recipi super illis, videlicet quod saepe dictus Otto appellationi quam fecerat, super eo quod non respondebatur litteris nostris pro ipso directis, renuntiavit expresse, quod archiepiscopus, cum oporteret ipsum legatis nostris occurrere, appellavit, ne capitulum ante reditum suum ad electionem procederet, [Col. 0237B] cui de more interesse debebat, quod major et sanior pars capituli consensit induciis quas idem archiepiscopus postulavit, ut scilicet electio usque ad ejus reditum differretur, et Conradus et Crasco socii ejusdem Ottonis ipsis induciis consenserunt, et quod demum a majori et saniori parte capituli in praepositum sit electus, adjiciens quod memoratus Otto admittendus non esset ad exceptionem quam de ipsius excommunicatione proponit; tum quia Simoniam in suae nominationis facto ipsum commisisse dicebat, tum etiam propter alias causas quas asserebat consistere circa factum, cum illum communicasse sibi tam ante causam astrueret quam in causa.

Sed ad haec idem Otto respondit quod, licet omnino nullam commiserit Simoniam, quin potius ipse [Col. 0237C] Gualterius Simoniacam commiserit pravitatem, per replicationem tamen praemissam de jure non posset excommunicationis probatio impediri, cum exceptionem hujusmodi talis replicatio non contingat. Etsi etiam verum esset quod tam ante causam quam in causa praefato communicasset Gualterio, ipse tamen non debuisset eum in manifesto vitare; tum quia denuntiatus non fuerat, et tam a praelatis quam aliis communicabatur eidem; tum quia, etsi crederet eum in canonem latae sententiae incidisse, sicut ei fuerat intimatum, non tamen hoc viderat per se ipsum, sed confidebat per alios id posse probare. Quia igitur replicationes hujusmodi non solum invalidae sunt, sed et frivolae reputandae, nos eis nequaquam obstantibus, [Col. 0237D] quosdam testes super aliquibus praemissorum recipi fecimus utrinque productos, et depositiones eorum sub ejusdem cardinalis sigillo apud sedem apostolicam reservari, discretioni vestrae per apostolica scripta mandantes quatenus recipiatis alios testes, tam super his super quibus jam sunt testes producti, quam etiam super aliis in narrationibus partium comprehensis, et eos insuper quos ad replicationem testium partis adversae utralibet pars duxerit producendos, et depositiones eorum examinetis prudenter, ac fideliter conscribatis, easque sub sigillis vestris inclusas ad sedem apostolicam destinetis, praefigentes partibus terminum [Col. 0238A] competentem quo se nostro conspectui repraesentent, justam, auctore Deo, sententiam recepturae. Testes autem qui fuerint nominati, si se gratia, odio vel timore subtraxerint, per censuram ecclesiasticam, appellatione cessante, cogatis veritati testimonium perhibere. Quod si quidquam humanitus alterutri vestrum contingeret, ut his fideliter exsequendis, sicut juramento praestito uterque tenetur, usque ad Kalend. Octobris proximo futuras interesse non posset, extunc dilectus filius Florentius abbas de Sichem omni contradictione ac appellatione cessantibus praemissa cum reliquo auctoritate praesentium exsequatur. Nullis litteris obstantibus, praeter assensum partium a sede apostolica impetratis.

Datum Laterani, V Idus April., pontificatus nostri [Col. 0238B] anno tertio decimo.



L. NOBILI MULIERI A. SORORI NOBILIS VIRI MARCHIONIS MISNENSIS. De causa divortii cum rege Bohemiae. (Laterani, Idibus Aprilis.)

[(22) 1Kb] Dudum ad aures nostras ex parte tua quaestione perlata quod cum charissimus in Christo filius noster rex Bohemiae illustris te duxisset legitime in uxorem, ac decem et octo [(23) 1Kb] annis et amplius velut conjugem legitimam pertractasset, filiis et filiabus ex te susceptis, ac venerabilis frater noster Pragensis episcopus ad petitionem et mandatum ejusdem regis, te volente ad causam accedere ut tuas coram eo proponeres rationes, sed a satellitibus [Col. 0238C] memorati regis prohibita, post appellationem ad nos interpositam divortii sententiam promulgasset, a qua fecisti per capellanum tuum infra decendium [decem dies] appellari, eodem rege superducente postmodum charissimam in Christo filiam C. sororem charissimi in Christo filii nostri regis Hungarorum illustris, post diversas litteras super eodem negotio impetratas, demum venerabilibus fratribus nostris Halberstatensi et Hambembergensi [Havelbergensi] episcopis et dilecto filio abbati de Porca dedimus in mandatis ut vocatis ad suam praesentiam quos noscerent evocandos, inquirerent diligentius veritatem, et quod invenirent, per suas nobis litteras intimarent, ut ex eorum relatione sufficienter [Col. 0238D] instructi, procedere liberius in negotio valeremus. Ipsi vero testes postea receperunt ex tua parte productos, qui juraverunt pro utraque parte dicere veritatem, et depositiones eorum propriis sigillis inclusas ad nostram praesentiam transmiserunt. Verum cum procurator tuus et nuntius ejusdem regis propter hoc apud sedem apostolicam constituti coram dilecto filio nostro Petro tituli Sancti Marcelli presbytero cardinale, quem ipsis dedimus auditorem, aliquandiu litigassent, et procurator ipse attestationes easdem approbandas assereret, et nuntius ex adverso eas, utpote lite non contestata et post appellationem ad nos legitime interpositam inordinate receptas, [Col. 0239A] peteret reprobari, nos intellectis per cardinalem ipsum utrinque propositis, attestationes praefatas nec approbandas duximus nec etiam reprobandas, sed eas tempori discussionis decrevimus reservari, ut tunc contra illas allegaretur a partibus et pro illis, venerabili fratri nostro Salsburgensi archiepiscopo et ejus conjudicibus injungentes ut partibus ad locum idoneum convocatis, omni excusatione ac occasione [contradictione] cessantibus, reciperent testes quos pars tua vel regis, cum nondum didicissetis testificata, super processu Pragensis episcopi vel praedictorum judicum duceret producendos, ita quod in testes quos prius induxeras, vel alios, si velles, inducere minime vetareris, cum non renuntiasses testibus producendis, et gesta omnia redacta in [Col. 0239B] scriptis ad sedem apostolicam destinarent, praefigentes partibus terminum competentem quo nostro se conspectui praesentarent sententiam recepturae.

Qui quoniam propter impedimenta varia procedere nequiverunt, venerabilis frater noster Hugolinus Ostiensis episcopus et dilectus filius Leo tituli Sanctae Crucis presbyter cardinalis, qui tunc legationis officio in Teutonia fungebantur, auctoritate tam nostra quam sua Avelbergensi episcopo tunc electo et Sancti Georgii et de Sichem abbatibus juxta praescriptam formam idem negotium commisere. Qui post multos causae circuitus, sicut ex litteris praedictorum episcopi et abbatis de Sichem nobis innotuit, memorato regi, qui propter contumaciam manifestam fuerat excommunicatus ab eis, [Col. 0239C] absolutionis beneficium impenderunt, ab eodem recepta juratoria cautione quod pareret justitiae coram ipsis. Cui cum diem et locum ad prosequendum negotium peremptorie assignassent, propter contumaciam suam demum in priorem eum sententiam reduxerunt, recipientes testes ex tua parte productos. Cum autem postmodum iteratos clamores nostris auribus inculcasses, et nos deliberaverimus cum fratribus nostris quid ad expediendum negotium toties impeditum agere deberemus, hoc tandem occurrit, ut sub examine nostro causa eadem ventilata finem debitum sortiretur. Unde venerabili fratri nostro Maguntinensi archiepiscopo dedimus in praeceptis ut ex parte nostra partibus pro termino peremptorio [Col. 0239D] Kalendas Octobris proximo praeteritas assignaret, infra quas per se aut responsales idoneos cum omnibus quae ad causam necessaria noscerent nostro se conspectui praesentarent sententiam recepturae. Supradictae quoque C. sorori regis Hungariae quam sibi rex Bohemiae copularat, citationis tenorem jussimus intimari, ut si vellet, ad defensionem suam idoneos dirigeret responsales. Porro cum nuper dilecti filii tuus et . . . ac . . . tam ipsius regis quam C. sororis regis Hungariae procuratores propter hoc ad sedem apostolicam accessissent, procurator tuus depositiones testium coram primis et secundis judicibus productorum petiit publicari et tibi beneficium restitutionis impendi, sententia praedicti Pragensis episcopi reprobata, ad assertionem [Col. 0240A] propriam roborandam multis juris canonici et civilis argumentis inductis. Procuratores vero partis adversae attestationes ipsas aperiendas non esse dicebant, neque secundum eas in negotio procedendum; quoniam judices lite non contestata, et juris ordine praetermisso, ac postposita appellatione ad nos legitime interposita, pro eo quod locum suspectum assignaverant ipsi regi, in negotio processerant memorato, et quia praefata soror regis Hungariae ad causam evocata non fuerat, ad quam ejusdem negotii defensio pertinebat.

Cum enim ipsa, postquam super sententia divortii inter te ac saepe dictum regem a praefato episcopo promulgata exstitit coram multis praelatis Hungariae facta fides, eidem regi fuerit in conspectu [Col. 0240B] ecclesiae copulata, ea indefensa et non citata, quae in quasi possessione ipsius regis, cujus restitutio petebatur, tunc temporis existebat, non debuit in supradicto negotio procedi; maxime cum expressum fuerit in litteris transmissis eisdem ut vocarent quos noscerent evocandos. Unde non solum rex, sed et ipsa quoque C. debuit evocari, cum taliter fuisse nostra intentio videretur, ex eo quod ultimae citationis tenorem non solum regi, sed etiam dictae nobili mandavimus intimari; ut si vellet, praefixo termino ad defensionem suam idoneos dirigeret responsales. Praedicta vero probare procuratores ipsi multis rationibus nitebantur. Attestationes quoque secundo loco receptas eadem pars proposuit respuendas, cum judices qui testes receperant, [Col. 0240C] postquam ab eis, utpote manifeste suspectis, ad nos fuerat appellatum, ejusdem regis nuntio propter hoc specialiter ad sedem apostolicam destinato, duxerunt in negotio procedendum. Ex eadem insuper fuit parte propositum quod tu nequaquam eras restitutionem postulans audienda, cum spoliata fueris auctoritate judicis, qui praesumitur legitime processisse, nec absque ipsius C. poteras praejudicio et jactura restitui, quae in praefati regis quasi possessione ecclesiae auctoritate tunc erat, cum is qui auctore praetore possidet juste possidere regulariter videatur. Eadem quoque pars proponebat te non debere contra sententiam praedicti episcopi Pragensis audiri, quam tua sponte olim duxeras [Col. 0240D] approbandam; maxime cum ex parte praedictae sororis regis super consanguinitatis linea inter te ac praefatum regem in continenti probationes legitimae offerrentur; cum, etsi ferretur forsitan sententia contra regem, nihilominus ejus esset exsecutio differenda, ne antedictae C. circa possessionem regis posset praejudicium generari, sicut in quodam alio casu non multum huic absimili dicimur diffinisse. Caeterum ad hoc quod praemissum est, lite non contestata priores judices processisse, fuit ex tua parte responsum quod hoc pars altera non poterat allegare. Cum enim confiteretur litem coram Pragensi episcopo contestatam, qui divortii sententiam promulgavit, in appellationis causa, quae intelligitur eadem cum priori, litem non oportuit denuo contestari. [Col. 0241A] Sed etsi litem non fuisse coram episcopo contestatam pars eadem fateretur, cum tamen testes fuerint ab ipsa producti contra te, non poterat allegare quod lite non contestata testes minus legitime produxisses, cum frustra legis auxilium invocet qui committit in legem. Sed nec dicta soror regis Hungariae, imo rex solummodo debuit a judicibus memoratis citari, quem causa principaliter contingebat; cum principali quaestione decisa, causa ipsius C. quae accessoria videbatur, per consequentiam sopiretur; maxime cum ad defensionem causae quae publice agebatur, si sibi praejudicari timebat, se potuerit obtulisse. Sed nec omnes quos quaestio mota contingit, ad examinationem evocantur ipsius, sicut in multis casibus est videri civilibus legibus [Col. 0241B] comprehensis: quanquam ad cautelam et ex gratia speciali mandaverimus archiepiscopo Maguntinensi ut citationis tenorem supradictae nobili nuntiaret. Proposuit etiam procurator tuus non posse partem alteram allegare quod attestationes ultimae post appellationem ad nos interpositam a judicibus fuerint inordinate receptae, cum postmodum eorumdem judicio se promiserit juramento interposito parituram, propter quod renuntiasse appellationis beneficio videbatur. Contra quod pars adversa dicebat quod sub conditione fuerat praestitum hujusmodi juramentum, nisi videlicet regis nuntius propter hoc specialiter ad nostram praesentiam destinatus mandatum ex parte nostra contrarium reportaret. Restitutionem quoque a te petitam, a [Col. 0241C] dicta sorore regis impediri non posse dicebat, eo praetextu videlicet quod auctore praetore coeperat possidere. Nam ex facto episcopi, qui post appellationem ad nos legitime interpositam inordinate processerat, hujusmodi fuerat auctoritas usurpata. Sed nec consanguinitatis objectu per eam poterat restitutio impediri, cum et rex ipse hoc idem allegans minime audiretur. Illud nihilominus frivolum esse dicebat quod tu approbasse sententiam dicebaris, cum per approbationem tuam sententia nequiverit robur sumere quae irrita fuerat ipso jure.

Cum igitur super his et aliis utrique propositis nobis nequiverit fieri plena fides super processu Pragensis episcopi coram nobis lite legitime contestata, [Col. 0241D] et quibusdam testibus super ipso pro parte regis receptis, universis exceptionibus salvis, de procuratorum utriusque partis assensu tam tibi quam parti adversae dilationem usque ad festum Sancti Martini primo venturum duximus concedendam, praesentium tibi auctoritate mandantes quatenus, nisi forsan interim inter vos honesta poterit concordia provenire, in eodem termino, quem tibi peremptorium assignamus, per responsales idoneos et sufficienter instructos super omnibus quae spectant ad causam compareas coram nobis, ut per nos causa ipsa diligenter examinata, finem debitum sortiatur.

Datum Laterani, Idibus Aprilis, pontificatus nostri anno tertio decimo.

[Col. 0242A] Scriptum est in eumdem fere modum illustri regi Bohemiae.

Datum Laterani, etc., ut in alia.

In eumdem fere modum scriptum est nobili mulieri C. sorori regis Hungariae, usque duximus concedendam. Unde memoratis regi et nobili dedimus in mandatis quatenus, nisi forsan interim inter vos, etc., ut in alia in eumdem fere modum usque finem debitum sortiatur. Tibi quoque mandamus ut, si volueris, procuratorem ad eumdem terminum pro te dirigas sufficienter instructum.

Datum, ut in alia.



LI. RANULPHO PRIORI ET CONVENTUI HOSPITALIS SANCTI THOMAE MARTYRIS ET BEATI ANTONII ABBATIS DE PORTA MILETI DE CADOMO TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, VIII Idus Aprilis.)
[Col. 0242B]

Religiosam vitam eligentibus apostolicum convenit adesse praesidium, ne forte cujuslibet temeritatis incursus aut eos a proposito revocet, aut robur, quod absit! sacrae religionis infringat. Eapropter, dilecti in Domino filii, vestris postulationibus clementer annuimus, et praefatum hospitale, in quo divino estis obsequio mancipati, sub beati Petri et nostra protectione suscipimus et praesentis scripti privilegio communimus. In primis siquidem statuentes ut ordo canonicus, qui secundum Deum et beati Augustini Regulam in eodem loco institutus [Col. 0242C] esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem hospitale in praesentiarum juste ac canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant; in quibus haec propriis duximus exprimenda vocabulis: Locum ipsum in quo praefatum hospitale situm est, cum omnibus pertinentiis suis; de dono Willelmi comitis de Magnavilla, dimidium modium frumenti, et dimidium hordei in suo molendino de Molineaus; de dono Roberti de Harecort, unum sextarium [Col. 0242D] frumenti apud Posteinie; de dono Thomae Malfillaste, nemus suum de Roella et dimidium modium avenae apud Cussie; de dono venerabilis fratris nostri R. Baiocensis episcopi, pratum quod fuit Radulphi Leveel, et redditum quem inde percipiebat, videlicet quatuor sextarios frumenti; de dono Martini Fobert et Ricardi fratris sui, de assensu et voluntate Petronillae et Nicolaae uxorum suarum, tres acras terrae et dimidiam; de dono Rogerii de Ammundevilla, octo acras et dimidiam et unam virgam terrae in territorio de Borgesbu; ex dono Wilhelmi de Oilie archidiaconi Andegavensis, unum sextarium frumenti et duos sextarios hordei in molendino suo de Oilie; ex dono Lohulidi de Flamanvill, sex solidos Turonenses in feudo Willelmi filii [Col. 0243A] Rohais apud Aumarsnil, ex dono Ricardi filii Ricardi Henrici, decem libratas redditus in villa Cadomi acquisitione Willelmi de Sancto Martino; ex dono Rogerii filii Roberti Tioudi, dimidium modium hordei apud Soliers, et sex solidos Turonenses, et duos capones, duas gallinas et viginti ova; ex dono Simonis de Locheles, terras apud Broie ad dimidium modium frumenti; ex dono Radulphi de Clinchamp et Hugonis fratris ejus, terras apud Rosel ad tredecim sextarios frumenti; ex dono Ricardi militis, apud Colomp. sex sextarios frumenti, et unam gallinam; ex dono Ricardi de Berner. quinque sextarios hordei apud Columbell; ex dono Wilhelmi Motin, quinque acras terrae et dimidiam apud Eschai; ex dono Ivonis de Alemannia, [Col. 0243B] sex sextarios frumenti, duas gallinas et viginti ova, et quartam partem cujusdam molendini apud Maletot; ex dono Reginaldi et Gaufridi Lesblaiers, quinquaginta tres solidos et quatuor denarios in vico Oxomensi; ex dono Thomae Graverenc, viginti solidos apud Wauceles; ex dono Roberti Gouz, tres sextarios frumenti in molendino suo apud Wadum de Condrei; ex dono Willelmi de Merlai, unam acram terrae et dimidiam apud Audrei; ex dono Walteri de Aignealil, tres minas frumenti et tres minas hordei in territorio Cadomensi; ex dono Simonis de Buesvill, unum sextarium frumenti in molendinis de Buesvill; ex dono Maneri Sellonis, duodecim acras terrae apud Feugeroloes; ex dono [Col. 0243C] Roberti de Briucort, tres sextarios hordei in molendino de Babamvill; ex dono Roberti Jugan, decem et octo acras terrae apud Capellam Engeuger; ex dono Reginaldi de Barneres, duodecim solidos, duos capones, et triginta ova apud Bovealvill; ex dono Ricardi de Audrie, tertiam partem terrae suae apud Fontenei; ex dono Hurtaudi, unam acram terrae apud Maletot; ex dono Willelmi Bacun de Formignie, unam acram terrae apud Arthence; terras et redditus quos Alanus Lebret, Radulphus Pucras, et Willelmus Lavielle, et fratres ipsius, domui vestrae pietatis intuitu concesserunt. Sane novalium vestrorum quae propriis manibus aut sumptibus colitis, sive de vestrorum animalium nutrimentis, nullus a vobis decimas exigere vel [Col. 0243D] extorquere praesumat. Liceat quoque vobis clericos vel laicos liberos et absolutos e saeculo fugientes ad conversionem recipere et eos absque contradictione aliqua retinere.

Prohibemus insuper ut nulli fratrum vestrorum post factam in hospitali praedicto professionem fas sit sine prioris sui licentia de eodem loco discedere. Discedentem vero absque communium litterarum vestrarum cautione nullus audeat retinere. Statuimus insuper ut nulli liceat novas et indebitas consuetudines aut exactiones vobis aut capellis vestris imponere, aut in vos vel domum sive capellas praedictas sine manifesta et rationabili causa excommunicationis vel interdicti sententias promulgare. Cum autem generale interdictum terrae fuerit, liceat vobis, clausis [Col. 0244A] januis, exclusis excommunicatis et interdictis, non pulsatis campanis, suppressa voce divina officia celebrare. Obeunte vero te nunc ejusdem loci priore vel tuorum quolibet successorum, nullus ibi qualibet subreptionis astutia seu violentia praeponatur, nisi quem fratres communi consensu vel fratrum major pars consilii sanioris secundum Deum et beati Augustini Regulam providerint eligendum. Sepulturam quoque ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum Ecclesiarum a quibus mortuorum corpora assumuntur. Decernimus ergo ut nulli omnino hominum liceat praefatam domum temere perturbare, [Col. 0244B] aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur eorum, pro quorum gubernatione ac sustentatione concessa sunt, usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, etc., usque districtae subjaceat ultioni. Cunctis autem eidem loco sua jura servantibus, etc., usque praemia aeternae pacis inveniant. Amen, amen, amen.

Datum Laterani per manum Joannis Sanctae Mariae in Cosmedin diaconi cardinalis, S. R. E. cancellarii, VIII Idus Aprilis, indictione decima tertia, [Col. 0244C] Incarnationis Dominicae anno millesimo ducentesimo decimo, pontificatus vero domini Innocentii papae III anno tertio decimo.



LII. R. DE SOUREBI CLERICO. Ei confirmatur praebenda Eboracensis. (Laterani, V Idus Aprilis.)

Cum Ecclesia Suwellensis in proventibus et in clericorum numero penuriam pateretur, venerabilis frater noster Galfridus Eboracensis archiepiscopus ad supplendum defectum hujusmodi et cultum divini nominis ampliandum, cum consensu capituli ejusdem Ecclesiae, de quadam magna praebenda in eadem Ecclesia tunc vacante duas praebendas instituit, duobus clericis in perpetuum conferendas; quarum [Col. 0244D] unam, scilicet ecclesiam de Muskeham cum pertinentiis suis, idem archiepiscopus dudum magistro T. de Disce clerico suo contulit, eoque illam postmodum resignante, ipsam tibi liberaliter assignavit, quam postulasti tibi per sedem apostolicam confirmari. Nos igitur tuis justis postulationibus grato concurrentes assensu, dictam praebendam cum communia pertinente ad ipsam, sicut eam juste possides et quiete, auctoritate tibi apostolica confirmamus, et praesentis scripti patrocinio communimus. Nulli ergo, etc., hanc paginam nostrae confirmationis infringere vel ei, etc., usque incursurum.

Datum Laterani, V Idus Aprilis, pontificatus nostri anno tertio decimo.



LIII. ALBERTO FERENTINATI EPISCOPO. Conceditur quidam locus pro construendo molendino. (Laterani, VII Kal. Maii.)
[Col. 0245A]

Quia te, sicut venerabilem fratrem, vinculo sincerae charitatis amplectimur, in his quae secundum Deum possumus prompta tibi volumus benignitate deferre. Quocirca, venerabilis in Christo frater, tuis precibus inclinati, locum qui dicitur Molendinum de Papa, cum omni jure nostro, ad construendum ibidem molendinum, tibi et duobus successoribus tuis titulo locationis sub annua pensione unius librae cerae concedimus; ita videlicet quod post decessum eorumdem successorum tuorum locus [Col. 0245B] ipse cum omni melioratione sua libere ad Romanam Ecclesiam revertatur. Decernimus ergo ut nulli omnino hominum liceat hanc paginam nostrae locationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VII Kalend. Maii, pontificatus nostri anno tertio decimo.



LIV. NICIENSI EPISCOPO, ET LIRINENSI CLAUSTRALI ET DE MOGENIS PRIORIBUS ANTIPOLITANAE DIOECESIS. Ut mulierem quamdam ad maritum suum redire cogant. (Laterani, VII Kal. Maii.)

[Col. 0245C] Accedens olim ad apostolicam sedem R. de Fonte laicus sua nobis conquestione monstravit quod cum Rixendam filiam Benedicti de Grassa Antipolitanae dioecesis duxisset legitime in uxorem, et inter eos fuisset carnalis copula subsecuta, dictus B. in contrarium voluntate mutata, ipsum coram venerabili fratre nostro Antipolitano episcopo traxit in causam, dictam filiam asserens sibi coactam nupsisse. Cujus dictus episcopus favere cupiens voluntati, probationes ejusdem R. admittere recusavit, cum impetu proferens quod antedictae mulieri nubendi alii licentiam concedebat. A quo gravamine idem vir ad sedem apostolicam appellavit, praefatae inhibens mulieri ne alii viro se praesumeret copulare. Sed [Col. 0245D] dictus pater eamdem filiam suam clam, non in facie Ecclesiae, nihilominus cuidam Bertrando nomine minus licite copulavit. Quare venerabili fratri nostro Vigintimiliensi episcopo et dilecto filio abbati Sancti Honorati et magistro R. rectori ecclesiae Sancti Michaelis Antipolitanae dioecesis dedimus in mandatis ut inquisita super praemissis diligentius veritate, quod canonicum esset statuere procurarent, facientes quod statuerent per censuram ecclesiasticam firmiter observari. Ad quorum ire praesentiam, sicut eorum transmissae nobis litterae continebant, pars mulieris saepius citata contempsit. Accedens tandem post multum temporis intervallum et asserens mandatum apostolicum per suppressionem veritatis obtentum, proposuit mulierem [Col. 0246A] eamdem dicto R. cui coacta nupserat, minus legitime copulatam, nec intervenisse carnalem copulam inter eos, inficians et improbare contendens quod dictus Antipolitanus probationes ipsius R. admittere recusarit, et quod praecipitarit sententiam contra eum. Praefato igitur R. probationes super omnibus quae ad obtinendum mandatum nostrum dixerat offerente, ipsi testes receperunt hinc inde. Et quoniam ad multas dilationes quas dederant ad probandum, et ad unum peremptorium pars non venerat mulieris, cum vellent dicta testium publicare, procurator mulieris ipsius, qui venerat ad aliud peremptorium quod assignaverant, appellavit, litteras arguens falsitatis, et bullam volens astruere, quia punctus deerat, esse falsam. Cumque dicti [Col. 0246B] judices appellationi ab eo interpositae detulissent, eamdem causam cum attestationibus receptis ad nos sufficienter remiserunt instructam, festum beati Lucae proximo praeteritum utrique parti terminum praefigentes, quo cum ipsis nostro se conspectui praesentarent Nos igitur auditis attestationibus ipsis et plenius intellectis, quia nobis constitit per easdem mulierem ipsam in dictum virum suum praestitisse consensum, discretioni vestrae per apostolica scripta praecipiendo mandamus quatenus eamdem, ut ad virum suum redeat et affectui ei adhaereat conjugali, patrem quoque ac matrem, ne consilium et auxilium ei praestent quo minus revertatur ad ipsum, monitione praemissa per censuram ecclesiasticam appellatione remota cogatis. Nullis litteris [Col. 0246C] veritati et justitiae praejudicantibus a sede apostolica impetratis. Quod si non omnes, etc., tu, frater episcope, cum eorum altero, etc.

Datum Laterani, VII Kal. Maii, pontificatus nostri anno tertio decimo.



LV. MONACHIS SANCTI JULIANI, ET . . . PERSONAE ECCLESIAE SANCTI DIONYSII DE AMBASIA. Confirmatur quaedam compositio. (Laterani, X Kal. Maii.)

Cum inter vos ex parte una et canonicos S. Florentini dioecesis Turonensis ex altera super jure parochiali ejusdem castri per utriusque partis procuratores in nostra praesentia quaestio verteretur, ad [Col. 0246D] hanc tandem concordiam spontanei devenerunt, ut videlicet dominus castri praedicti cum familia sua, quam exhibet, milites vero cum familiis illis quae percipiunt victum et vestitum ab eis quotidianum, nec non omnes clerici ejusdem castri cum familiis suis quas exhibent, praeter illos duntaxat sive clericos sive laicos qui de familia Sancti Thomae ac Sancti Dionysii et Sancti Salvatoris esse noscuntur, canonicis memoratis et eorum ecclesiae de caetero parochiali sint jure subjecti; ipsi quoque canonici in quindecim baliis inferius adnotatis habeant decem et octo balivos, cum familiis eorum victum et vestitum quotidianum percipientibus ab eisdem; ita quod id nec minui valeat nec augeri. Nomina vero balivorum et baliarum sunt ista. Praepositura [Col. 0247A] castri, pedagiaria, pontonaria, annonaria, praepositura varannae, praepositura Joannis de Ambasia, praepositura Peronellae de Vindocino, villicus domini de Noereio, praepositura Bertranni militis, carpentaria domini Ambasiae, calderaria domini, bucheria domini, exclusaria, tabernaria et forestaria. Verum in tribus ultimo nominatis sex habere debebunt, et unum in qualibet praemissarum. Sane corpora parochianorum suorum in coemeterio ecclesiae Sancti Dionysii, quod tam vobis quam praefatis canonicis est commune, de caetero tumulabuntur a canonicis memoratis, nisi alias decedentes elegerint sepulturam. Et eadem corpora prius per eos in praefatam Sancti Dionysii ecclesiam inferentur, et missarum officiis, si quidem tempus fuerit celebrandi, a monachis [Col. 0247B] vel presbytero celebratis, oblatio ad monachos et presbyterum devolvetur, quod si tempus non fuerit celebrandi, hujusmodi corpora deferri ad sepulturam ab ecclesia memorata debebunt. Reliquum autem officium ad sepulturam pertinens, pro sui dignitate conventus celebrabunt canonici antedicti, quod non solummodo de parochianis eorum statutum est esse servandum, sed etiam de omnibus aliis ad quorum exsequias in ecclesia Sancti Dionysii celebrandas fuerint evocati. Chrisma vero et oleum sanctum ab ecclesia ipsa recipient simul et semel in anno. De feudatariis insuper est statutum ut quicunque ipsorum habuerit plura feuda vel unum, etsi plura integra feuda ad plures personas devenerint, quicunque habuerit [Col. 0247C] integrum, cum omni familia sua, quam exhibet, si vero integrum feudum in plures fuerit partes divisum, is qui partem tenuerit principalem, ecclesiae Sancti Florentini parochianus existet. Reliquos autem omnes ecclesia Sancti Dionysii obtinebit. Nos igitur concordiam approbantes eamdem, ipsam auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem, etc., usque incursurum.

Datum Laterani, X Kal. Maii, pontificatus nostri anno tertio decimo.



LVI. CANONICIS SANCTI FLORENTINI. Super eodem. (Datum, ut in alia.)
[Col. 0247D]

Cum inter vos ex parte una et monachos Sancti Juliani ac . . . personam ecclesiae Sancti Dionysii de Ambasia dioecesis Turonensis ex altera, etc., ut in alia, usque esse noscuntur, vobis et ecclesiae vestrae de caetero parochiali sint jure subjecti. Praeterea vos in quindecim baliis inferius adnotatis habeatis decem et octo balivos, etc., ut in alia, usque ultimo nominatis sex habere debebitis, et unum in qualibet praemissarum. Sane corpora parochianorum vestrorum in coemeterio ecclesiae Sancti Dionysii, quod tam vobis quam capellano et monachis est commune, de caetero tumulabuntur a vobis, nisi alias [Col. 0248A] decedentes elegerint sepulturam, et eadem corpora prius per vos in praefatam Sancti Dionysii ecclesiam inferentur, etc., ut in alia, usque pertinens pro vestri dignitate conventus celebrabitis. Quod non solummodo de parochianis vestris statutum est, etc., ut in alia, usque celebrandas fueritis evocati. Chrisma vero et oleum sanctum ab eadem recipietis ecclesia simul et semel in anno. De feudatariis insuper est statutum, etc., ut in alia, usque in finem per totum.

Datum similiter ut in alia per totum.



LVII. EPISCOPO ET MAGISTRO FLO. ARCHIDIACONO ZAMORENSI, ET ABBATI DE MOREROLA DIOECESIS ZAMORENSIS. Committit inquisitionem super excessibus canonicorum Portugalensium. (Datum Laterani, III Id. Maii.)
[Col. 0248B]

Grave gerimus et indignum quod cum venerabilis frater noster, Portugalensis episcopus, post diutinas persecutionis angustias quas a charissimo in Christo filio nostro illustri rege Portugalensi et ejus noscitur sustinuisse ministris, evasis demum fugae praesidio custodiis violentis, bonisque suis, non solum ecclesiasticis, verum etiam patrimonialibus derelictis, compulsus sit pariter cum decano suo et aliis, licet paucis, tribulationis propriae participibus, pro commissae sibi ecclesiae libertate, ad sedem apostolicam confugere quasi nudus, canonici Portugalensis ecclesiae, quos ejus, utpote boni patris, [Col. 0248C] oppressionibus compati decuisset, non solum filialis compassionis dicuntur ei subtraxisse solatium, quinimo tanto nocentiores aliis quanto pejus familiaris solet laedere inimicus, saeviendi adversus ipsum temeritate sua praebuisse videntur extraneis incentivum, dum tam ipsi quam ecclesiae memoratae portionarii excommunicationi subjecti divina non erubuerunt officia celebrare, contempto temere interdicto primo vel secundo per eumdem episcopum promulgato, super quo non relaxando ad sedem fuerat apostolicam appellatum, et perjurio nihilominus vilipenso quod iidem canonici dignoscuntur circa praesens negotium incurrisse. Nolentes igitur tantam praesumptionis audaciam relinquere incorrectam, discretioni vestrae per apostolica scripta [Col. 0248D] mandamus et districte praecipimus quod inquisita et cognita veritate, si rem inveneritis ita esse, canonicos et portionarios memoratos sublato cujuslibet contradictionis et appellationis obstaculo beneficiis ecclesiasticis et officiis spolietis, nisi forsan ad interventum et consilium praefati episcopi temperandum duxeritis hujus canonicae disciplinae rigorem. Volumus insuper et praecipimus ut circa omnia quae praemissa sunt, tam super principali quam super incidenti appellatione postposita procedatis. Quod si non omnes . . . tu ea, frater episcope, cum eorum altero, etc.

Datum Laterani, III Idus Maii, anno tertio decimo.



LVIII. BURGENSI EPISCOPO. De libertate monasterii Oniensis. (Datum Laterani, X Kal. Maii.)
[Col. 0249A]

[(24) 1Kb] Orta inter te et monasterium Oniense super statu ipsius monasterii quaestione, cum venerabilis frater noster Segobiensis episcopus et dilectus filius Palentinus electus eam de nostro examinassent mandato, ipsamque sufficienter instructam ad nostrum remisissent examen, nos tandem instrumentis, attestationibus, confessionibus et allegationibus diligenter auditis et perspicaciter intellectis, de communi fratrum nostrorum consilio te ac L. monacho procuratore praedicti monasterii consensum praebentibus, ita duximus providendum ut Burgensis [Col. 0249B] episcopus singulis annis semel ad idem monasterium causa visitationis accedat; ubi devote receptus, et per diem unum honeste de bonis ipsius monasterii procuratus, capitulum intret, et habito ad abbatem et fratres exhortationis sermone, de statu ejusdem diligenter inquirat, ac super his quae in eo reformanda vel ordinanda cognoverit, abbas episcopi salubre consilium studeat adimplere; si vero infra octo dies illud exsequi non curaverit, totius negotii veritatem idem episcopus Romano pontifici per litteras suas studeat fideliter intimare. Ipse tamen nec in abbatem nec in conventum excommunicationis vel suspensionis aut interdicti sententiam hac vel alia occasione inconsulto Romano pontifice ferre praesumat; sed mandatum ipsius [Col. 0249C] Romani pontificis exspectetur, ut in eodem negotio juxta quod ipse mandaverit procedatur. Et si abbas fuerit inventus culpabilis super eo quod episcopi consilium non admisit, satisfaciat ei de moderatis expensis quas propter hoc eum fecisse constiterit nuntium ad sedem apostolicam destinando. Cum autem post consecrationem suam prima vice Burgensis episcopus ad monasterium ipsum accesserit, recipiatur ab abbate ac monachis cum processione solemni, et si voluerit, celebret ibi missam. Quoties etiam invitatus accesserit pro exhibendis ecclesiasticis sacramentis, procuretur ab eis; ita quod nunquam numerum personarum et evectionum excedat in Lateranensi concilio diffinitum. [Col. 0249D] Omnia siquidem ecclesiastica sacramenta, quoties indiguerint, ab eodem et non ab alio episcopo exigant et recipiant; dummodo gratiam apostolicae sedis habuerit, et ea gratis voluerit exhibere. Alioquin liceat illis quemcunque maluerint catholicum adire pontificem, qui ea sibi apostolica fretus auctoritate concedat. Oniensis autem electus a Burgensi episcopo benedictionem reverenter exposcat; quam ipse illi gratanter impendat, difficultatem aut moram nullatenus ingerendo; nisi forsan ex publica fama vel manifesta causa seu denuntiatione canonica rationabile quid obsistat. Et tunc etiam Romanus pontifex consulatur, et ipsius beneplacitum [Col. 0250A] exspectetur. Ita quod si constiterit episcopum fuisse culpabilem super eo quod benedictionem impendere noluisset electo, justas ei refundat expensas quas fecisse probabitur sedem apostolicam consulendo. Cum autem ab eo fuerit benedictus, reverentiam ei super his tantummodo quae praescripta sunt repromittat, professione hujusmodi super altare in scriptis oblata. In caeteris autem praefatum monasterium plena gaudeat libertate. Ne igitur quod a nobis pro parte tam Burgensis ecclesiae quam monasterii Oniensis salubriter est provisum, occasione qualibet in posterum possit infringi, praesentium auctoritate statuimus ut contra praescriptam formam nulla summorum pontificum privilegia vel saecularium principum scripta, [Col. 0250B] nulla denique munimenta vel argumenta valeant praevalere. Nulli ergo omnino hominum liceat hanc paginam nostrae provisionis et constitutionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apotolorum ejus se noverit incursurum.

Datum Laterani, X Kal. Maii, pontificatus nostri anno tertio decimo.



LIX. ZAMORENSI ET LEGIONENSI EPISCOPIS. De eadem re. Laterani, VIII Kal. Maii.)

[(25) 1Kb] Suscitata super diversis articulis inter venerabilem fratrem nostrum Burgensem episcopum et [Col. 0250C] Oniense monasterium quaestione, cum venerabilis frater noster Segobiensis episcopus et dilectus filius T. Palentinus electus, quibus auctoritate nostra dicta fuit causa commissa, eam sufficienter instructam ad nostram praesentiam remisissent, nos eidem episcopo et L. monacho monasterii procuratori, qui propter hoc ad sedem apostolicam venerant, audientiam concessimus liberam et benignam. Qui cum coepissent principaliter litigare super statu monasterii memorati, quod ad se de jure communi sperare dictus episcopus proponebat, utpote in sua dioecesi constitutum, cujus juris usum Burgensem ecclesiam longis retroactis temporibus habuisse firmabat, et ex parte monasterii diceretur illud per [Col. 0250D] principes saeculares et Romanos pontifices ab antiquo libertate donatum, et ipsum longissimo tempore usum fuisse plenaria libertate, nos auditis utrinque propositis, de voluntate partium demum ex providentia inter eas duximus componendum; prout in aliis nostris litteris super hoc confectis plenius continetur. Postmodum vero partibus super subjectione ac libertate membrorum ejusdem loci, monasteriorum videlicet, capellarum, cellarum, et prioratuum, persequentibus quaestionem, quatuor sibi dictus episcopus in praefatis locis ad se de jure communi spectantibus, ut dicebat, cujus juris usum habuerat ab antiquo, specialiter vindicabat, eorumdem locorum [Col. 0251A] clericos asserendo teneri ad episcoporum, archidiaconorum, et archipresbyterorum Burgensium accedere synodos, excommunicationis vel interdicti servare sententias promulgatas ab eis, procurationes annuas exhibere, ac singulos aureos solvere Burgensi episcopo noviter substituto; ad intentionem propriam roborandam super primis tribus articulis jus commune, secundum quod dictos clericos, sicut et alios suae dioecesis, ad praedicta teneri dicebat, ac juris ipsius usum liberum ab antiquo, et super quarto antiquam et approbatam consuetudinem allegando. De quibus omnibus per depositiones testium fidem factam esse dicebat. Verum pars altera proposuit ex adverso supradicti monasterii membra, sicut et ipsum coenobium, ab antiquo fuisse [Col. 0251B] saecularium principum et Romanorum pontificum Urbani II, Paschalis II, Eugenii III, et Alexandri III privilegiis libertate donata, et longis retroactis temporibus hujusmodi fuisse libertate gavisa; sicut per ipsa privilegia exhibita coram nobis, ac instrumentum Victoris quondam Burgensis episcopi, et suorum depositiones testium manifeste constare dicebat. Nos igitur auditis et intellectis quae utraque pars proposuit coram nobis, super quatuor praemissis capitulis monasterium Oniense de consilio fratrum nostrorum justitia condemnavimus exigente. Sententia vero lata procurator praefatus ad probandam praescriptionem, tam super quatuor articulis praenotatis, quam etiam super quibusdam decimis post transactionem acquisitis a monasterio, ecclesiis et colonis [Col. 0251C] ipsius ex episcopi parte petitis, quarum controversiam volebamus sententiae calculo terminare, et in qua fuerat coram judicibus supradictis conclusum, restitutionem in integrum nomine monasterii postulavit. Et cum super hoc coram nobis fuisset aliquandiu litigatum, nos deliberatione praehabita, restitutionem in integrum ad praescriptionem probandam, tam super quatuor articulis praenotatis, quam etiam super controversia decimarum, eidem procuratori nomine monasterii duximus indulgendam; tibi, frater Zamorensis, et dilectis filiis magistris Mauricio archidiacono Toletano et Michaeli canonico Segobiensi dantes nostris litteris in mandatis ut recipiatis testes quos pars monasterii ad [Col. 0251D] probandam praescriptionem legitimam super quatuor articulis saepedictis et super capitulo decimarum, vel etiam episcopus ad interruptionem probandam duxerit producendos; et si de partium voluntate processerit, causam ipsam appellatione remota fine debito terminetis; alioquin remittatis eamdem ad nos sufficienter instructam, praefigentes partibus terminum competentem quo nostro se conspectui repraesentent sententiam dante Domino recepturae. Ne vero per excogitatam malitiam, sicut ex quibusdam praesumptionibus pluribus videbatur, effectum sententiae in damnum episcopi contingeret impediri, neve monasterium per exsecutionem sententiae [Col. 0252A] propter ipsas suspiciones incurreret detrimentum, nos aequitate pensata ita duximus providendum, ut ante omnia supradicta sententia a nobis prolata per vos exsecutionis mandetur. Quocirca fraternitati vestrae per apostolica scripta mandamus quatenus sententiam ipsam sublato appellationis obstaculo exsecutioni mandantes, faciatis eamdem inviolabiliter observari, contradictores per censuram ecclesiasticam compescentes. Quod si non ambo his exsequendis potueritis interesse, alter vestrum ea nihilominus exsequatur.

Datum Laterani, VIII Kalend. Maii, pontificatus nostri anno tertio decimo.



LX. ZAMORENSI EPISCOPO ET MAGISTRIS MAURITIO ARCHIDIACONO TOLETANO ET MICHAELI CANONICO SEGOBIENSI. De eadem re. (Datum, ut in alia.)
[Col. 0252B]

[(26) 1Kb] Suscitata super diversis articulis, etc., in eumdem modum ut in alia per totum, usque duximus indulgendam. Quocirca praesentium vobis auctoritate mandamus quatenus recipiatis testes quos pars monasterii ad probandam praescriptionem legitimam, etc., ut in alia, usque a nobis prolata sublato appellationis obstaculo exsecutioni mandetur, cujus exsecutionem tibi, frater Zamorensis, et venerabili fratri nostro Legionensi episcopo duximus committendam. Volumus nihilominus et mandamus [Col. 0252C] ut ab episcopo recipiatis idoneam cautionem quod si monasterium in causa ipsa per sententiam praevaluerit, universa quae medio tempore ipsius sententiae occasione percepit monasterio restituat memorato. Quod si non omnes, etc. duo vestrum ea, etc.

Datum, ut in alia per totum.



LXI. EISDEM. De negotio capellae S. Mariae de Castro Soris. (Romae apud S. Petrum, IV Kal. Maii.)

Cum in causa quae inter Burgensem ecclesiam et clericos Sanctae Mariae de castro Soris super quibusdam ecclesiis et rebus aliis vertitur, ad dilectum filium abbatem de Retorta et priorem de Corrubiis [Col. 0252D] fuerint a sede apostolica litterae impetratae, ipsi reputantes venerabilem fratrem nostrum Burgensem episcopum contumacem, in rerum petitarum possessionem causa rei servandae partem induxerunt adversam. Verum cum super eorumdem processu, quem memoratus episcopus, utpote post appellationem ad nos legitime interpositam attentatum, revocari petebat, inter ipsum et . . . partis adversae procuratorem fuisset in nostra praesentia diutius litigatum, taliter fuit demum a nobis de ipsorum voluntate provisum, ut tam super dictarum rerum omnium possessione quam etiam fructibus, quos nunc possunt dicti clerici restituere, praefato episcopo [Col. 0253A] restitutis, de restituendis aliis, quam cito se facultas obtulerit, idoneam exponant dicti clerici cautionem; ad quod eos, si necesse fuerit, per vos volumus et mandamus, appellatione remota, ecclesiastica censura compelli. Postmodum autem episcopus petiit coram nobis ut clericos ejusdem ecclesiae, qui post interdicti ab eodem episcopo et excommunicationis sententias a Palentino electo et suis conjudicibus delegatis a nobis propter eorum contumaciam rationabiliter promulgatas divina praesumpserant officia celebrare praefatis sententiis vilipensis, poena dignaremur canonica castigare, ac quorumdam eorum corpora faceremus de coemeterio ecclesiastico exhumari, quae interim fuerant tumulata. Procurator vero praedictus tam super libertate [Col. 0253B] libere sibi eligendi praelatum quam etiam super tertiis ipsius ecclesiae, medietate domorum, molendinorum, vinearum, terrarum et hortorum ad ipsam ecclesiam in eodem castro spectantium, et ecclesiarum ac terrarum ejusdem castri et circumadjacentium eremitarum, item Sancti Nicolai, Sancti Dominici, Sanctae Caeciliae, Sancti Jacobi, Sancti Stephani, Sancti Joannis, Sancti Michaelis, et Sanctae Eulaliae ecclesiarum et eremitarum circumadjacentium eis, rursum Sancti Michaelis de Tavanera, Sancti Stephani de Castriello, Sanctae Mariae de Villafilos, Sancti Martini et Sancti Andreae ecclesiarum, cum adjacentibus eis eremitoriis universis, terrarum quoque ac vinearum et molendinorum medietatis et de Arnelas et de Palatios [Col. 0253C] et de Fitero ecclesiarum, necnon et de Pontefitero, et de Feneiosa, et Villae-Viridis, et de Alcobella, et Sancti Cypriani ecclesiarum, ac eremitarum omnium circumadjacentium eis, procurationum quoque et obedientiarum et interdictorum de Valbonella, de Fonte Lesina, et de Valvinchera, et de Valvas ecclesiarum, et medietatis de solaribus, hortis, terris, vineis, molendinis ecclesiarum de villa Serigo, et circumadjacentium eremitarum, de Villimara et de Villaquiran ecclesiarum, terrarum et vinearum ecclesiae de Valdemoro, cum adjacentibus eis eremitoriis universis, de Quintanella quoque et de Fontan, de Castellanos et de Villa Aios ecclesiarum, medietatis insuper de solaribus, [Col. 0253D] terris, hortis, vineis et molendinis ecclesiae de Fanos, et de Fenestrosa, cum eremitorio, et de Pedrosa, cum circumadjacentibus eremitoriis, Sanctae Eugeniae et Sancti Joannis de Pisverga ecclesiarum, ac instituendi praelatos et archipresbyteros in eisdem, et haereditatis cujusdam apud Ormaza restitutionem humiliter postulavit. Petiit quoque ut quasdam res mobiles, scilicet thuribulum et scyphum argentea, mulam et mulum, centum oves, et tria juga boum apparatibus suis, duodecim porcos, et sex modios panis, dolium vini, gallinarum quoque et anserum, ac valentiam annonarum quae praedictus Burgensis episcopus per tres menses in quindecim equitaturis expendit, tapeta duo, linteamina tria, et totidem pulvinaria, mantas tres, culcitram unam, mantilia [Col. 0254A] quatuor, sogam carralem de corio, ferrum caldararum, acetrum, tres aczados, totidem aczadas, quatuor cistas scutellis plenas, quatuor fulcra, et auricularia tria, coopertorium unum, necnon et lectum de corio, cuppam de Villa Aios ad villam de Silos tunc temporis deportatam, duas cuppas alias de civitate Burgensi ablatas, et aliam venditam in Levis, scamna tria, carrum ferratum, quibus omnibus pars sua spoliata fuerat, ei restitui mandaremus. Adjecit insuper quod dictus Burgensis episcopus claves sacristae abstulit violenter, codicemque privilegiorum ablatum non reddidit donec ea quae contra ipsum et suam ecclesiam in eo continebantur abrasit; quaedam nihilominus detinens quae delegati a nobis judices sub excommunicationis poena restitui [Col. 0254B] praeceperunt. Quae omnia sibi procurator praedictus cum fructibus perceptis ex eis restitui postulabat, et super his satisfactionem sibi congruam exhiberi. Lite igitur coram nobis super praemissis legitime contestata, quia super utrinque propositis nobis non potuit fieri plena fides, causam ipsam de ipsorum episcopi et procuratoris assensu vobis duximus committendam, per apostolica vobis scripta mandantes quatenus absolutis clericis ejusdem ecclesiae ad cautelam, audiatis causam, et eamdem, si de partium voluntate processerit, appellatione remota fine debito terminetis, facientes quod decreveritis per censuram ecclesiasticam firmiter observari. Alioquin ipsam sufficienter instructam ad nostram praesentiam remittatis, praefigentes partibus [Col. 0254C] terminum competentem quo se nostro conspectui repraesentent justam auctore Domino sententiam recepturae. Testes autem qui ab utraque parte fuerint nominati, si se gratia, odio vel timore subtraxerint, per censuram eamdem appellatione remota cogatis veritati testimonium perhibere. Nullis litteris obstantibus praeter assensum partium a sede apostolica impetratis. Quod si non omnes his exsequendis . . . duo vestrum ea nihilominus exsequantur.

Datum Romae apud Sanctum Petrum, IV Kal. Maii, anno tertio decimo.



LXI. EISDEM. De causa monasterii de Ortega. (Romae ap. S. Petrum, IV Kal. Maii.)
[Col. 0254D]

Burgensi capitulo dudum ad nos suam querimoniam destinante quod monasterium Sancti Joannis de Ortega ad Burgensem ecclesiam pertinebat, cui G. Martini sacerdos et quidam alii debitam recusabant obedientiam exhibere, violenter ipsum monasterium detinentes, nos bonae memoriae episcopo et dilectis filiis archidiacono et thesaurario Palentinis commisimus causam ipsam. Coram quibus P. Joannis Burgensis ecclesiae procurator contra Petrum Bartholomaei, Petrum Joannis, Dominicum Martini, Joannem et Gundisalvum, singulariter videlicet contra quemlibet, suam exeruit quaestionem; et possessorium judicium intentando, proposuit ab eisdem violentiam Burgensi ecclesiae fuisse illatam, [Col. 0255A] restitutionem portionis unius canonici petens a quolibet praedictorum; postulans nihilominus ut expellerentur a monasterio memorato, utpote violenter intrusi, et propter inobedientiae vitium poena canonica punirentur. Econtra praedicti canonici prorsus inficiantes se aliquam Burgensi ecclesiae violentiam intulisse aut extitisse inobedientes eidem aliquatenus vel rebelles, dixerunt quod cum essent canonici regulares, nihil penitus possidere poterant vel agere seu etiam respondere absque sui prioris licentia et mandato. Adjecerunt insuper quod cum divisae non essent in praefata sancti Joannis ecclesia portiones, ipsi, cum nihil certum penitus possiderent, etiam si essent clerici saeculares, ad restituendam aliquam portionem non poterant condemnari, [Col. 0255B] nec a praefata ecclesia supradicta occasione depelli. Judices vero, utriusque partis attestationibus et allegationibus diligenter inspectis, in tribus primis capitulis, super quibus fuerat possessorium intentatum, antefatos quinque canonicos absolverunt, condemnantes eosdem ad canonicam obedientiam Burgensi episcopo exhibendam. A qua sententia cum Burgensis episcopus appellasset, nos venerabili fratri nostro Oscensi episcopo et dilectis filiis Tirasonensi decano et praeposito Iaccensi dedimus in mandatis ut in appellationis causa legitime procedentes, eamdem sententiam sicut justum esset confirmare vel infirmare curarent. Qui utriusque partis confessionibus et rationibus intellectis, et advertentes [Col. 0255C] supradictas petitiones ex parte Burgensis ecclesiae contra praefatos clericos nimis inepte ac irrationabiliter fuisse conceptas, antedictam sententiam confirmarunt, verba in eadem expressa tenori suae sententiae adnectentes: qui sententia in scriptis redacta, et in ejusdem serie annis Incarnationis Dominicae adnotatis, hujusmodi clausulam subjecerunt: Praeterea de illata Burgensi Ecclesiae violentia, et interdicto a praedictis quinque clericis non servato, ac expensis a procuratore clericorum de Ortega petitis, reservamus nobis licentiam cognoscendi. Cum autem nuper venerabilis frater noster Burgensis episcopus et supradictorum clericorum procurator in nostra praesentia super praemissis aliquandiu litigassent, nos utrinque propositis intellectis sententiam ultimorum [Col. 0255D] judicum in eo duximus sententialiter confirmandam in quo supradictorum judicum dignoscuntur sententiam confirmasse. In eo vero quod jam lata sententia sibi licentiam cognoscendi super quibusdam articulis reservarunt, dictum eorum decrevimus irritum et inane. Quocirca discretioni vestrae per apostolica scripta mandamus quatenus supradictam sententiam auctoritate apostolica confirmatam faciatis per censuram ecclesiasticam appellatione remota inviolabiliter observari. Quia vero super libera administratione monasterii memorati et rebus ejusdem, quibus Burgensem ecclesiam dicebat episcopus spoliatam, et super fructibus et [Col. 0256A] rebus aliis quas canonici ab eodem episcopo repetebant, lis coram nobis fuit solemniter contestata, discretioni vestrae per apostolica scripta mandamus quatenus recipiatis testes quos utraque pars duxerit producendos, et causam ipsam, si de partium voluntate processerit, sublato appellationis obstaculo fine debito terminetis, facientes quod decreveritis per censuram ecclesiasticam firmiter observari. Alioquin eamdem ad nos remittatis sufficienter instructam, praefigentes partibus terminum competentem quo nostro se conspectui repraesentent sententiam dante Domino recepturae. Testes autem qui fuerint nominati, si se gratia, odio, vel timore subtraxerint, per censuram eamdem appellatione cessante cogatis veritati testimonium perhibere. Nullis litteris [Col. 0256B] obstantibus praeter assensum partium a sede apostolica impetratis. Quod si non omnes his exsequendis potueritis interesse, duo vestrum, etc.

Datum Romae apud Sanctum Petrum, IV Kal. Maii, pontificatus nostri anno tertio decimo.



LXIII. ARCHIEPISCOPO ET SUFFRAGANEIS ECCLESIAE NARBONENSIS. De negotio Durandi de Osca. (Laterani, IV Idus Maii.)

[(27) 1Kb] Cum talis esse debeat ars eorum quibus regendae animae committuntur, ut non solum a Dominico grege subductas sollicitudine pastorali reducere, verum [Col. 0256C] etiam reductas ad ipsum paterna in eo studeant mansuetudine confovere, procul dubio nobis et vobis est sollicite providendum ut dilecti filii Durandus de Osca et Guillelmus de Sancto Antonino cum sociis suis reconciliatis ecclesiasticae unitati taliter foveantur in ipso quod cum ipsi se laetabuntur ibidem invenire favorem speratae dulcedinis, alii eorum inducantur exemplo errorem suae deserere caecitatis. Quapropter fraternitatem vestram monemus attentius et hortamur, per apostolica vobis scripta praecipiendo mandantes quatenus ipsos procedentes secundum Deum, charitative tractantes, non permittatis eos aut illos qui suum ipsis intuitu charitatis impenderint beneficium in vestris dioecesibus constitutos hujus occasionis praetextu a quoquam temere [Col. 0256D] molestari, contradictores ecclesiastica censura appellatione postposita compescendo. Quod si non omnes . . . . . singuli vestrum in dioecesi sua ea nihilominus exsequantur.

Datum Laterani, IV Idus Maii, pontificatus nostri anno tertio decimo.

In eumdem modum scriptum est archiepiscopo et suffraganeis ecclesiae Tarraconensis. Datum ut in alia per totum. In eumdem modum scriptum est archiepiscopo Mediolanensi et suffraganeis ejus.

Datum, ut in alia per totum.



LXIV. PRIORI ET CAPITULO BEATAE MARIAE DE SALIS BITURICENSIS. Confirmat statuta Ecclesiae de Salis. (Laterani, VII Idus Aprilis.)
[Col. 0257A]

Solet annuere sedes apostolica piis votis, et honestis petentium precibus favorem benevolum impertiri. Sane, sicut ex tenore vestrarum litterarum accepimus, vos ad dissensionis materiam amputandam, quae pro donationibus praebendarum Ecclesiae vestrae saepius emergebat, de assensu venerabilis fratris nostri Guillelmi Bituricensis archiepiscopi communiter statuistis quod postquam Ecclesiae vestrae praebendae ad duodenarium devenerint numerum, [Col. 0257B] qui per ipsum archiepiscopum et vos etiam in vestra est Ecclesia institutus, praebendas quae vacaverint Bituricensis archiepiscopus, qui pro tempore fuerit, personis quibus voluerit secundum Deum conferat et assignet, ita quod is qui ab eodem fuerit institutus, priori obedientiam faciat, et circa eum prior correctionem habeat, quemadmodum circa tales habere hactenus consuevit. In hominibus vero, terris Ecclesiae ac omnibus aliis prior et capitulum debitam jurisdictionem obtineant, et hactenus consuetam. Vacante vero Bituricensi Ecclesia, si quam in Ecclesia vestra praebendam vacare contigerit, illam absque contradictione cujusquam conferat solus prior. Cedente vero vel decedente priore ipsius [Col. 0257C] Ecclesiae, canonici ejusdem loci liberam eligendi priorem habeant facultatem, et illa in hoc articulo gaudeant libertate qua Ecclesiae aliae in Bituria positae gaudere noscuntur. Hoc etiam constitutum sacrosanctis tactis Evangeliis servaturos vos in perpetuum promisistis. Nos igitur vestris precibus inclinati, statutum ipsum, sicut pie ac provide factum est, auctoritate apostolica confirmamus et praesentis scripti patrocinio communimus, salvo in omnibus apostolicae sedis mandato. Nulli ergo, etc., hanc paginam nostrae confirmationis infringere vel ei, etc., usque incursurum.

Datum Laterani, VII Idus Aprilis, anno tertio decimo.



LXV. ILLUSTRI REGI DANORUM. Recipitur sub protectione sedis apostolicae. (Laterani, Nonis Maii.)
[Col. 0258A]

[(28) 1Kb] Quod orthodoxae fidei zelo succensus ad laudem divini nominis et Christianae religionis honorem signo crucis assumpto, ad reprimendam feritatem incredulae nationis regalis exerere decrevisti gladium potestatis, pium devotionis tuae propositum in Domino commendamus; illudque favoris apostolici gratia prosequentes, personam et regnum tuum cum omnibus bonis tuis sub beati Petri et nostra protectione suscipimus, statuentes ut quandiu vacaveris operi hujusmodi pietatis, integra maneant, et a cujuslibet temeritatis incursu quieta consistant. [Col. 0258B] Verum tuam regalem prudentiam commonemus ut ita provide tibi et tuis caveas undecunque, ne, quod absit! sub nostrae protectionis praetextu quamlibet te contingat sustinere jacturam.

Datum Laterani, Nonis Maii, pontificatus nostri anno tertio decimo.



LXVI. ILLUSTRI REGINAE FRANCORUM [(29) 2Kb] . De causa divortii. (Datum, ut in alia.)

[(30) 1Kb] Super amaritudine in qua es paterno tibi compatientes affectu, serenitatem tuam consolando monemus ut quae alios cum rege consorte tuo per matrimonialem ipsius copulam accessisti rectura, [Col. 0258C] veneranda regina tui, te regas in imminentis pugnae molestia [(31) 68Kb] , per quam Deus tuam voluit examinare virtutem; sic in omnibus quae adversa videntur et dura te formans ut plus ex formidine mentis ea quam ex necessitatis instantia perferendo, non tam pareas quam super his assentias voluntati divinae, nec unquam tristis excipiens quod acciderit contra votum, tributum tuum hilaris, non invita, persolvas; attendens quod universa quae in miseriae hujus mundo a quocunque penduntur, quasi quaedam necessaria sunt humanae vitae tributa, quorum immunitatem nemo poterit cum effectu vel petere vel sperare. Quapropter, charissima in Christo filia, de tua te consolare fortuna, et animum induendo [Col. 0259A] virilem, ab ipsius constantia non recedas, ut quasi de proprio fato conquesta, illud tibi gemas accidere quod multis indignioribus non videris evenire. Cum enim sine adversario virtus marceat, quae quanta sit, aut quid valeat, tunc apparet cum illam patientia manifestat, in exaggerationem doloris nequaquam est pervertendum quod verius potest ad consolationis materiam imputari. Pater quippe coelestis carnalium more parentum, non educantium filios in deliciis, quos intendunt ad virtutem componere, te per haec voluit experiri, et sibi, non tanquam delicatam, sed sicut electam filiam praeparare. Qua de re periculosius reputans quod in reprobis alitur audacia per licentiam quam quod virtus per disciplinam proficit in electis, patientiam tuam feras humiliter [Col. 0259B] exerceri, et quia patientibus patienter passio non est pati, sic aequanimiter sustineas universa quod ille in cujus manu cor regis [(32) 1Kb] est, et quocunque voluerit vertet illud, humilitatis tuae merito provocatus, non solum adversitatis causa submota, conciliando tibi animum viri tui, tuam remuneret patientiam, verum etiam gratia sui (Spiritus), qui verus sponsus est fidelium animarum, exspectationis tuae angustiam recompenset, secura de nobis quod in quibus oportuerit et decuerit, nequaquam tibi suffragium favoris apostolici subtrahemus.

Datum, ut ni alia per totum.



LXVII. EBORACENSI ARCHIEPISCOPO. De negotio Eboracensi. (Laterani, II Non. Maii.)
[Col. 0259C]

[(33) 1Kb] Domus Domini comedit nos tunc zelus et igne illo succendimur vehementer quem Filius hominis mittens in terris voluit ut arderet cum hi contra ecclesiasticam libertatem insurgunt qui, si se recolerent, ut deberent, a Domino suscepisse ad malefactorum vindictam gladii potestatem, illam deberent pro viribus defensare, ut passeres spirituales videlicet nidificarent in eos velut in cedros Libani plantatos a Domino, et turtur nidum ubi suos pullos reponeret inveniret. Sane gravis ex parte tua nobis est oblata querela quod, cum Joannes rex Angliae ab ecclesiis et domibus eleemosynariis Eboracensis provinciae tertiam decimam disposuisset recipere, tu id [Col. 0259D] praesentiens, pro ecclesiastica libertate tuenda sedem apostolicam appellasti, te ac tua et universos ejusdem provinciae clericos nostrae protectioni supponens. Verum rex ipse a proposito quod praeconceperat non recedens, non solum de demanio tuo et a te tenentibus, sed etiam a religiosis et plerisque clericis Eboracensis provinciae tertiam decimam proventuum eorumdem extorsit contra ecclesiasticam libertatem. Cumque tu, haec ferre non praevalens, recessisses de partibus Anglicanis, ad nostram praesentiam accessurus, idem rex te ac tuos temporalibus mobilibus et immobilibus spolians, jurisdictionem [Col. 0260A] tuam circa spiritualia multipliciter juxta suae voluntatis arbitrium impedivit, et possessiones et nemora tua in grave praejudicium Eboracensis Ecclesiae distrahi faciens, in plurimis aliis tibi et tuis injuriosus exstitit admodum et molestus. Cum igitur tantam Dei et Ecclesiae suae injuriam, non tantum propter dispendium temporalium quantum propter periculum animarum, nequeamus conniventibus oculis pertransire, qui, si necessitas id exposceret, pro tuenda ecclesiastica libertate non dubitaremus exponere nosmetipsos, licet super hoc venerabilibus fratribus nostris Heliensi, Wigorniensi, et Herefordensi, et postmodum Londoniensi et Roffensi episcopis, et dilecto filio decano Lincolniensi litteras nostras duxerimus destinandas, nihilominus [Col. 0260B] tamen fraternitati tuae per apostolica scripta mandamus quatenus regem eumdem moneri facias efficaciter et prudenter induci ut suae saluti consulens et honori, tam tibi quam Ecclesiis et aliis ad te spectantibus ablata restituat universa, et de damnis et injuriis irrogatis satisfaciat competenter. Alioquin praedictis litteris non obstantibus, per quas nondum exstitit plene in negotio ipso processum, tu propter hoc officii tui debitum in Eboracensi provincia exsequaris, quod per appellationis objectum nolumus impediri.

Datum Laterani, II Non. Maii, anno tertio decimo.



LXVIII. EPISCOPO, ET ABBATI SANCTI JOANNIS IN VINEIS ET DECANO SUESSIONENSI. Eis committitur causa praebendae Casletensis. (Laterani, VIII Kal. Maii.)
[Col. 0260C]

Dilectus filius Bartholomaeus canonicus Casletensis in nostra proposuit praesentia constitutus quod cum praepositus Casletensis Morinensis dioecesis, qui filiis, nepotibus et cognatis Ecclesiae suae conferre praebendam quasi jure haereditario consuevit, praebendam . . . filii sui defuncti a sua nolens cognatione disjungi, eam . . . nato . . . filiae suae tunc lactenti dedisset, nos venerabili fratri nostro Silvanectensi episcopo et conjudicibus suis dedimus in mandatis ut praebendam eamdem, utpote de jure vacantem, apostolica sibi auctoritate conferrent. Ad quorum impediendum processum dictus praepositus et quidam [Col. 0260D] de canonicis ipsi animo et parentela conjuncti, frustratorie nostram audientiam appellantes, appellationem emissam persequi non curarunt, excepto quod unus eorum, R. videlicet pueri dicti pater, tandem ad praesentiam nostram accedens, coram bonae memoriae Matthaeo Sancti Theodori diacono cardinali, a nobis sibi auditore concesso, ad hoc se asseruit non venisse. Quare dicto praeposito et capitulo Casletensi per scripta nostra mandavimus ut eidem praescriptam praebendam sine difficultate conferrent, dilectos filios abbatem Sancti Auberti Cameracensis et collegas ipsius exsecutores [Col. 0261A] sibi nihilominus concedentes. In quorum praesentia pars adversa comparens, litteras quasdam exhibuit continentes quod praebendam praeposito confirmaveramus eamdem, sicut ipsam juste ac pacifice possidebat; per quas ipsum ab intentione sua excludere nitebatur. Verum judices attendentes confirmationem hujusmodi non valere, cum praebendam illam praepositus possidere non posset, et procedentes in nostri exsecutione mandati, in corporalem possessionem praebendae ipsum inducere curaverunt: propter quod pars adversa vocem ad nos appellationis iterato emisit, quam, sicut et primam, persequi non curavit. Cumque occasione illius possessionem ipsius canonici per annum et amplius multipliciter perturbasset, idem ad [Col. 0261B] abbatem Sancti Nicasii Remensis et conjudices suos nostras litteras impetravit. Qui ex capituli relatione comperto quod sibi periculosum existeret in ecclesia residere, ipsi fecerunt securitatem praestari firmatam praestito juramento. Qua recepta, cum crederet se securum, praepositus et complices ejus in fratrem ipsius in ecclesia coram altari astantem in die Coenae Domini manus sacrilegas injecerunt, et tumultu exorto, auxilio canonicorum et presbyterorum astantium vix manus ipsorum effugere potuerunt. Caeterum cum coram dicto abbate Sancti Nicasii suisque collegis super hoc persequeretur jus suum, idem praepositus ad abbatem de Bergis et conjudices suos, nulla de ipso vel negotio memorato habita mentione, nostras litteras impetravit. Quos idem [Col. 0261C] canonicus habens certa ratione suspectos, utpote quorum unus praeposito erat affinis, et alter in eadem causa ipsius exstiterat advocatus, eumque ad loca suspecta vocantes frequenter, praecipitabant sententiam excommunicationis in eum per contumaciam non absentem, et praedictum praepositum a praefatis judicibus excommunicatum pro eo justitia exigente absolverant, licet standi mandatis eorum cautionem juratoriam praestitisset, et nolebant supersedere negotio ad mandatum ipsorum, cum super hoc nullam jurisdictionem habebant, ad nostram duxit audientiam appellandum. Quocirca discretioni vestrae per apostolica scripta praecipiendo mandamus quatenus si est ita, revocato in irritum quidquid occasione litterarum illarum, quae per veritatem [Col. 0261D] tacitam fuerant impetratae, ab eisdem judicibus in ejus praejudicium inveneritis attentatum, memoratum canonicum faciatis ejusdem praebendae auctoritate nostra pacifica possessione gaudere, ac de damnis et injuriis irrogatis eidem satisfactionem debitam exhiberi, tam praefatum praepositum quam contradictores quoslibet per censuram ecclesiasticam sublato appellationis obstaculo compescentes. Non obstantibus aliquibus litteris quae de his omnibus non faciant mentionem, et in quibus non contineatur insertum quod de nostra certa scientia emanarint. Testes autem, etc. Quod si non omnes, etc., tu, frater episcope, etc.

[Col. 0262A] Datum Laterani, VIII Kal. Maii, anno tertio decimo.



LXIX. FRATRIBUS MONASTERII ONIENSIS. Confirmatur concordia facta inter episcopum Burgens. et monasterium Oniense. (Laterani, Nonis Maii.)

[(34) 1Kb] His nos convenit robur apostolicum impertiri quae semel in contentionem deducta, judicio sunt vel concordia terminata, ne sopitae quaerimoniae reviviscant, et relabantur iterum in recidivae scrupulum quaestionis. Sane cum olim inter Ecclesiam vestram et bonae memoriae Victorem Burgensem episcopum super tertiis decimarum quaestio suborta fuisset, tandem inter eos hujusmodi compositio intercessit, quod videlicet memoratus episcopus de suorum [Col. 0262B] canonicorum assensu concessit et confirmavit Joanni tunc Oniensi abbati ejusque catholicis successoribus in perpetuum tertias decimarum in omnibus ecclesiis suis quas idem abbas eo tempore possidebat, nec non decimas quas usque tunc in villis de Arenis, Sant. Tamaio, Terminon, Ventretea, Solas et Pelluegas recipere consueverat episcopus memoratus. Praefatus vero abbas, cum capituli sui consensu, praenominato episcopo et successoribus ejus villam Ribillam cum omnibus pertinentiis suis concessit perpetuo possidendam. Cum autem nuper venerabilis frater noster Gar. Burgensis episcopus et Lupus procurator vester, inter alias quaestiones utrinque propositas coram nobis, coepissent super praefatis decimarum tertiis litigare, tandem compositionem [Col. 0262C] praefatam memoratus episcopus recognovit, eamdem se velle servare proponens. Nos igitur vestris precibus inclinati, compositionem jam dictam, sicut pie ac provide facta est et ab utraque parte sponte recepta, ad exemplar bonae memoriae Alexandri papae praedecessoris nostri auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis, etc. Si quis autem, etc., usque incursurum.

Datum Laterani, Nonis Maii, pontificatus nostri anno tertio decimo.



LXX. EPISCOPO ZAMORENSI, ET MAURICIO ARCHIDIACONO TOLETANO, ET MAGISTRO MICHAELI CANONICO SEGOBIENSI. De recipiendis testibus super praescriptione. (Laterani, Nonis Maii.)
[Col. 0262D]

[(35) 1Kb] Cum Lupus procurator monasterii Oniensis proposuisset inter alia coram nobis ad illud in suis Ecclesiis ratione cujusdam transactionis inter ipsum et bonae memoriae Victorem Burgensem episcopum olim initae parochiale jus integre pertinere, ac venerabilis frater noster Burgensis episcopus, successor ipsius, in eisdem quaedam sibi jura parochialia vindicaret, nos eamdem causam sententiae curavimus calculo terminare, prout in aliis litteris ad vos directis plenius continetur. Sed cum lata [Col. 0263A] sententia, procurator ipse ad probandum praescriptionem super quibusdam articulis fuisset a nobis per beneficium in integrum restitutionis admissus, coepit nobis humiliter supplicare ut per in integrum restitutionis auxilium eum ad probandum admittere dignaremur quod Burgensis Ecclesia ratum habuit et consensit ut Oniense monasterium in omnibus ecclesiis quas tunc temporis possidebat, jus parochiale in integrum obtineret, sicut per quamdam transactionem asserebat sibi fuisse concessum. Quocirca discretioni vestrae per apostolica scripta mandamus quatenus recipiatis testes quos utralibet pars super praedicto ratihabitionis consensu duxerit producendos, et depositiones eorum super jam dicto recipientes articulo, quas per vos nulli penitus volumus [Col. 0263B] revelari, penes vos reservetis fideliter consignatas, donec negotio super caeteris ventilato, de ipsius processu per vos redditi fuerimus certiores, et per nostrae responsionis oraculum qualiter in ipso procedendum sit declaretur; cum non hoc ipso quod testes super dicto capitulo taliter recipi volumus ad cautelam intendamus adhuc in integrum restitutionis auxilium monasterio indulgere. Volumus etiam et mandamus quod si causam eamdem ad nostrum remiseritis examen instructam, attestationes hujusmodi simul ad nos cum aliis remittatis. Quod si non omnes, etc., duo vestrum, etc.

Datum Laterani, Nonis Maii, pontificatus nostri anno tertio decimo.



LXXI. AURELIANENSI EPISCOPO [(36) 1Kb] , ET ELEEMOSYNAE CISTERCIENSIS ET BONAEVALLIS ABBATIBUS. De electione abbatissae S. Aviti. (Laterani, V Nonas Maii.)
[Col. 0263C]

Cum post alia circa quae super correctione monasterii Sancti Aviti de mandato nostro provide processistis, abbatissam ejusdem loci, prout erat exigente justitia faciendum, ab administratione suspensam excommunicationis quoque vinculo curaveritis innodare, ad depositionem ipsius, quamvis expedire plurimum videretis, propter appellationem [(37) 1Kb] quae ab ipsa dicitur interposita, sine conniventia nostra, sicut accepimus, procedere dubitastis. Quia igitur intelleximus abbatissam praedictam [Col. 0263D] a monasterio ipso merito amovendam, eaque ibi praesidente vel residente, statum praefati monasterii commode reformari non posse, discretioni vestrae per apostolica scripta mandamus quatenus eidem ab ipso prorsus amotae, juxta quod ordini et statui suo congruit, auctoritate nostra sublato appellationis obstaculo provideri alibi facientes, injungatis sororibus monasterii supradicti [Col. 0264A] ut per regularem electionem [(38) 1Kb] sibi praeficiant personam idoneam [(39) 1Kb] in rectricem. Quod si non omnes, etc., tu, frater episcope, etc.

Datum Laterani, V Nonas Maii, pontificatus nostri anno tertio decimo.



LXXII. HERVEO TRECENSI EPISCOPO. De quadam praebenda Trecensi. (Romae, Kal. Maii.)

[(40) 1Kb] Dilecto filio nostro Petro tituli Sanctae Pudentianae presbytero cardinale dilectis filiis R. de Avalon cellarario Senonensi et R. de Noa clerico procuratori tuo auditore concesso, idem cellararius proposuit coram eo quod cum bonae memoriae Guillelmus Remensis archiepiscopus, tunc apostolicae [Col. 0264B] sedis legatus, ad Trecensem accessisset Ecclesiam, in qua G. nepoti suo praebendam concedere intendebat, cum nulla penitus vacaret ibidem, dictus cellararius, non tam ei quam nobis etiam cupiens in hac parte placere, praebendam quam in ipsa obtinebat Ecclesia in ejus manibus resignavit. Qui liberalitati ejus volens postmodum grata vicissitudine respondere, de capituli Trecensis assensu, praesente quoque venerabili fratre nostro Senonensi archiepiscopo, tam praefatum nepotem suum quam etiam cellararium in canonicos Trecenses instituit; et ambobus idem capitulum stallum in choro et locum in capitulo assignavit. Quibus idem Remensis archiepiscopus fructus supradictae praebendae tandiu [Col. 0264C] dividendos communiter assignavit donec praefatus G. integrum esset praebendale stipendium assecutus, in eos qui contravenire praesumerent excommunicationis sententia promulgata; quorum receptionem generalis procurator bonae memoriae praedecessoris tui in Constantinopolitanis partibus tunc agentis postmodum approbavit. Unde dictus cellararius in eadem ecclesia lectiones et evangelium in hebdomada sua postea legisse dignoscitur, et tam decani quam episcopi electioni et aliorum negotiorum tractatibus sicut canonicus Trecensis interfuit, et domum quamdam per capitulum memoratum obtinuit quae non nisi canonico consueverat assignari. Tu quoque cum ad eamdem accessisti ecclesiam consecratus, dictum cellararium cum canonicis [Col. 0264D] aliis ad osculum recepisti, cum tamen tunc temporis nonnisi canonici ad osculum admittantur, et eidem super praedictis non movisti per biennium quaestionem. Unde petiit ut te ab ipsius super hoc molestatione indebita compescere dignaremur. Verum dictus R. procurator tuus proposuit ex adverso quod cum idem cellararius praebendam suam in praefati Remensis archiepiscopi manibus resignasset, [Col. 0265A] ipse de medietate illius nepotem suum [(41) 1Kb] , et de medietate alia dictum cellararium investivit; quam adhuc detinere praesumit in tuum praejudicium et gravamen, non permittens te libere de ipsa disponere, prout ad te dignoscitur pertinere. Et licet ad dilectos filios decanum et magistros G. Cornutum Parisiensem et S. Remensem canonicos super hoc nostrae fuerint litterae impetratae, cellararius demum ad nos frustratorie appellavit, ut te posset gravare laboribus et expensis. Idem quoque proposuit procurator quod cum in Trecensi ecclesia institutus olim fuerit certus canonicorum numerus et capituli juramento firmatus, supradictus archiepiscopus, qui etsi legatus fuisset in Theutonia, in Senonensi tamen provincia eidem non fuit officium [Col. 0265B] legationis injunctum, institutionem hujusmodi facere non potuit ut legatus; quinimo, et si legatus in eadem provincia exstitisset, ad unicum tamen spirituale jus, quod vacabat ibidem, duos insimul canonicos instituere sibi non licuit contra canonicas sanctiones. Nam si duo unicam praebendam haberent, id esset contra Turonense concilium, quod praebendarum inhibet sectionem. Si vero duobus in canonicos et fratres receptis, uni tantummodo praebenda daretur sub exspectatione, alius contra Lateranense concilium remaneret. Praeterea, licet in Ecclesia in qua non est certus numerus praebendarum, nulla etiam praebenda vacante, in canonicum quis possit assumi, cum intelligatur ad quoddam jus eligi quod ex electorum assensu de novo creatur, et [Col. 0265C] cum electo in canonicum nascitur, et desinit cum defuncto, in ecclesia tamen quae determinatum habet numerum praebendarum, uno duntaxat individuo jure vacante, duo insimul eligi non possunt ad illud, cum hujusmodi spirituale jus dividi seu communicari nequeat inter eos. Quanquam interdum ii ad quos spectat electio, de communi consensu augmentare valeant numerum praebendarum, quoddam jus spirituale de novo creando; nisi forte statutum aliquod obviaret, quod esset juramento firmatum, vel cui sedis apostolicae confirmatio accessisset, hujusmodi clausula prohibitionis adjecta, ut si quidquam contra id fieret non valeret. Propter quod institutionem praefatam nullam fuisse dictus asseruit procurator, [Col. 0265D] cum in Trecensi ecclesia, sicut praemissum est, certus sit praebendarum numerus, quem capitulum vel legatus augmentare minime intendebat, vel jus aliquod de novo creare, quod ex eo argui proponebat, quia non fuit unus ad vacantem praebendam et alius simpliciter institutus, sed ad praebendam unicam supradicto modo vacantem exstiterunt ambo recepti. Sed nec Trecense capitulum, ad quod praebendarum collatio nullatenus pertinebat, vel dictus procurator praedecessoris tui, receptionem hujusmodi approbare potuit, utpote contra canones attentatam. Tibi quoque nequaquam obfuisse dicebat quod cellararium praefatum ad osculum inter [Col. 0266A] canonicos Trecenses admiseras, vel quod aliquanto tempore super hoc negotio siluisti, cum tunc temporis ecclesiae tuae consuetudines, et quae in ea minus legitime facta fuerant, ignorares. Ad haec autem cellararius sic respondit, quod cum idem archiepiscopus in Trecensi capitulo suae legationis litteras legi fecerit, et legatus eo tempore ab omnibus haberetur, an legatus in illa provincia fuerit, non debebat ulterius in dubium revocari; maxime cum tu in praedictis litteris, quas obtinueras contra eum, memoratum archiepiscopum legatum duxeris nominandum. Adjecit insuper, quod licite quis ad spiritualem fraternitatem eligi potest in canonicum et in fratrem, nulla etiam praebenda vacante [(42) 1Kb] , argumentum ad hoc cujusdam epistolae decretalis inducens, [Col. 0266B] in qua legitur quod cum T. clericus, nulla in Lingonensi ecclesia praebenda vacante, ab episcopo et canonicis Lingonensibus supradicti archiepiscopi judicis delegati a nobis interveniente auctoritate in canonicum receptus fuisset et fratrem, ita quod nullius praebendae fructus perciperet nisi loco proximo vacaturae, nos attendentes quod dictum T. in canonicum et fratrem recipi non occurrebat canonicis institutis et vacaturam exspectare praebendam Lateranensi concilio non esset dubium obviare, illicito reprobato, quod licitum erat duximus approbandum. Unde cum videretur indignum ut is qui receptus erat in canonicum et in fratrem, praebendae beneficio fraudaretur, episcopo et canonicis Lingonensibus dedimus in mandatis ut si res taliter [Col. 0266C] se haberet, eidem T. praebendam, cum se facultas offerret, assignare curarent. Allegavit insuper quod ab apostolica sede frequenter hujusmodi litterae impetrantur, ut in ecclesia, in qua certus est numerus praebendarum, nulla praebenda vacante recipiatur quis in canonicum et fratrem, et eidem praebenda, cum se facultas obtulerit, conferatur. Item licet Turonense concilium sectionem inhibeat praebendarum, nihilominus tamen Romana Ecclesia receptionem eorum qui ad dimidias praebendas assumpti sunt in canonicos approbando, nonnunquam sectas praebendas eis praecipit integrari. Sed ad hoc fuit ex adverso responsum quod etsi Romanus pontifex dimidiatam quoad temporalem proventus praebendam [Col. 0266D] contra concilium Turonense illi quandoque praecipiat integrari cui jus spirituale vacans fuerat cum debita integritate collatum, pro eo tamen quod ad hujusmodi jus dimidium de facto, cum de jure non valeat, est receptus, id mandare minime consuevit, et ex plenitudine potestatis ad unicum jus spirituale non vacans aliquem recipi utilitate vel necessitate pensata valeat indulgere; sicut de Augustino in canone invenitur [(43) 1Kb] , qui novo modo provectus et consecratus episcopus, incolumi Valerio episcopo ecclesiae Hipponensi accessit in cathedra, non successit. Et sicut de non vacante praebenda, concessa tamen et confirmata per Romanum [Col. 0267A] pontificem, cuidam clerico in ecclesia Lingonensi et per exsecutorem ipsius ad eamdem etiam non vacantem recepto, in praeallegata legitur decretali, praefatus tamen archiepiscopus, qui etsi legatus fuisset in provincia, absque nostra saltem licentia speciali contra juris scripti tenorem ad unicum jus spirituale quod vacabat in ecclesia supradicta, in qua certus erat numerus praebendarum, instituere non potuit nepotem et cellararium supradictos, cum hoc non solummodo Turonensi sed etiam Lateranensi concilio obviaret; maxime cum nec novum jus creare intenderet, nec praebendarum numerum augmentare, quod inde colligitur, quia resignatione cellararii procurata, eosdem instituit ad unicam praebendam vacantem. Unde nos his et aliis intellectis, [Col. 0267B] cellararium antedictum, quem praefatam praebendam constitit prius libere resignasse, ad restitutionem eorum quae ratione supradictae investiturae tenebat de consilio fratrum nostrorum sententialiter duximus condemnandum, ei super praebenda ipsa vel ejus parte silentium imponentes; ita quod per hoc supradicto G. nullum praejudicium generetur, maxime cum res inter alios acta non noceat regulariter aliis juxta canonicas et legitimas sanctiones. Nulli ergo omnino hominum liceat hanc paginam nostrae diffinitionis infringere vel ei ausu temerario contraire. Si quis autem hoc attentare praesumpserit, etc., usque incursurum.

Datum Romae apud Sanctum Petrum, Kal. Maii, pontificatus nostri anno tertio decimo.



LXXIII. EPISCOPO, ET I. ARCHIDIACONO, ET MAGISTRO N. DE DUACO CANONICO CATALAUNENSI. De eadem re. (Datum, ut in alia.)
[Col. 0267C]

Dilecto filio nostro Petro tituli Sanctae Pudentianae presbytero cardinali dilectis filiis R. de Avalon cellarario Senonensi et R. de Noa clerico procuratori venerabilis fratris nostri Trecensis episcopi auditore concesso, etc., ut in alia, usque bonae memoriae praedecessoris supradicti episcopi Trecensis Constantinopolitanis partibus, etc., ut in alia, usque assignari. Episcopus quoque, cum ad eamdem accessit ecclesiam consecratus, dictum cellararium [Col. 0267D] cum canonicis aliis ad osculum dignoscitur recepisse, cum tamen, etc., ut in alia, usque super praedictis non movit per biennium quaestionem. Unde petiit ut [Col. 0268A] episcopum ipsum ab ipsius super hoc, etc., usque dignaremur. Verum dictus R. procurator ejusdem episcopi proposuit ex adverso quod cum, etc., ut in alia, usque praesumit in memorati episcopi praejudicium et gravamen, non permittens eum libere de ipsa disponere, prout ad se dignoscitur pertinere. Et licet, etc., usque frustratorie appellavit, ut episcopum ipsum posse, etc., usque vel dictus procurator praedecessoris ipsius episcopi receptionem hujusmodi, etc., ut in alia, usque attentatam. Ipsi quoque episcopo nequaquam obfuisse dicebat, etc., in eumdem fere modum ut in alia, usque duxerit nominandum. Adjecit insuper, etc., ut in alia per totum, usque sanctiones. Quocirca discretioni vestrae per apostolica scripta mandamus quatenus quod est a nobis [Col. 0268B] sententialiter diffinitum faciatis appellatione remota inviolabiliter observari, contradictores per censuram ecclesiasticam compescentes. Quod si omnes, etc. tu, frater episcope, cum eorum altera ea, etc.

Datum, ut in alia per totum.



LXXIV. ROFFENSI ET SARESBERIENSI EPISCOPIS [(44) 1Kb] . De dotalitio B. reginae Anglorum. (Datum Laterani, IV Idus Maii [(45) 1Kb]

Utinam [charissimus in Christo filius noster] Joannes [(46) 1Kb] [rex] Angliae, nostris acquiescens monitis et consiliis, sic regeret semetipsum ut nos, qui de corde puro, conscientia bona, et fide non ficta ejus salutem diligimus et honorem, in ipsum non cogeret ecclesiasticam exercere censuram [(47) 15Kb] nec [Col. 0268C] contra se divinam iracundiam provocaret illis injurias inferendo quibus impertiri deberet gratiam et favorem. Compellimur etenim vel inviti scribere contra eum, qui toties nostra monita praeteriit aure surda, ut querella charissimae in Christo filiae Berengariae [(48) 1Kb] quondam Anglorum reginae illustris indicat saepe saepius nostris auribus inculcata; a cujus clamore nec possumus nec debemus avertere aures nostras, qui sumus omnibus in justitia debitores; illius vicem, licet immeriti, gerentes in terris qui hominis personam non accipit, sed cum tranquillitate judicans, facit misericordiam et judicium omnibus injuriam patientibus, et reddit retributionem superbis. Saepe namque ipsum recolimus monuisse [Col. 0268D] ut suae saluti consulens et honori, eidem reginae super dotalitio suo, medietate mobilium [(49) 1Kb] inclytae recordationis regis Richardi fratris [Col. 0269A] sui, et quibusdam aliis quae ipsa sibi competere asserit, satisfaceret competenter. Sed quia nec id curavit efficere, nec coram judicibus illis quibus negotium ipsum pluries dignoscimur commisisse, ipsi justitiam exhibuit super eis, nos tandem ipsi dedimus in mandatis ut usque ad festum nativitatis beatae Mariae proximo tunc venturum per procuratorem idoneum nostro se conspectui praesentaret, exhibiturus praefatae reginae vel procuratori ejusdem super praemissis et aliis, si qua forte adversus eum duceret proponenda, quod ordo posceret rationis. Ipse vero, licet dilectus filius prior Wigorniensis de mandato venerabilis fratris nostri Wigorniensis [(50) 1Kb] episcopi, exhibitis ei litteris nostris, praefatum terminum ex parte nostra sibi peremptorium assignarit, [Col. 0269B] sicut venerabilis frater noster Eliensis [(51) 1Kb] et praefatus Wigorniensis episcopi, quibus super hoc direximus scripta nostra, per suas nobis litteras intimarunt, id tamen facere contempsit omnino, procuratore ipsius reginae ad praedictum terminum ad sedem apostolicam accedente, ac per quatuor menses et amplius exspectante. Nos igitur in nostrae salutis dispendium nolentes ulterius deferre homini contra Deum, ipsum per litteras nostras monuimus et exhortati sumus attentius, in virtute Spiritus sancti eidem firmiter injungentes ut usque ad sex menses post susceptionem litterarum nostrarum aut praefatae reginae satisfaceret congrue de praedictis, aut componeret, si fieri posset, amicabiliter cum eadem, vel per sufficientem et idoneum responsalem [Col. 0269C] [(52) 1Kb] apostolico se conspectui praesentaret, exhibiturus eidem vel ejus procuratori super his et aliis quae adversus eum duceret proponenda justitiae complementum. Alioquin extunc civitates, villas, castra, et maneria [(53) 1Kb] quae ad dotalitium praefatae reginae spectare noscuntur, in ipsis litteris suis nominibus adnotata, licet ex alia causa supposita sint sententiae interdicti, propter hoc tamen pari sententia specialiter decrevimus alligata; ut in omnibus illis nequaquam interdicti sententia relaxetur, donec super hoc idem rex satisfecerit competenter. Dantes vobis districte nihilominus in praeceptis ut humana gratia et mundano timore postpositis eamdem publicaretis sententiam, et faceretis sublato [Col. 0269D] cujuslibet contradictionis et appellationis obstaculo auctoritate nostra firmiter observari. Vos autem, licet pridie Idus Julii proximo praeterito, sicut ex litteris vestris accepimus, nostras curaveritis eidem litteras praesentare, et ipsarum continentiam sibi exposueritis diligenter, et idem nec praefatae reginae satisfecerit, nec amicabiliter composuerit cum eadem, nondum tamen ad publicationem ipsius sententiae [Col. 0270A] processistis, pro eo quod vobis non consistit regem praefatum infra sex menses non direxisse, juxta nostri mandati tenorem, ad nostram praesentiam responsalem. Cum igitur a tempore quo sibi nostras litteras praesentastis novem mensium spatium et amplius sit elapsum, nec rex idem ad praesentiam nostram propter hoc aliquem direxerit responsalem, procuratore reginae diutius exspectante, ac eadem per decennium et amplius post nos clamaverit incessanter, fraternitati vestrae per iterata scripta mandamus et districte praecipimus quatenus humano favore ac timore postpositis, ad publicationem ejusdem sententiae ac observationem ipsius, juxta priorum continentiam litterarum, sublato cujuslibet contradictionis et appellationis obstaculo [Col. 0270B] procedatis; praeceptum nostrum taliter impleturi quod plus Deo quam homini deferre probemini, et vestra possit inde obedientia merito commendari. Qualiter autem in exsecutione praecepti apostolici processeritis, tam nobis quam saepefatae reginae curetis litteris vestris fideliter intimare. Quod si non ambo. . . alter vestrum ea nihilominus exsequatur.

Datum Laterani, IV Idus Maii, anno tertio decimo.



LXXV. EPISCOPO, ET MAGISTRO FLORENTIO ARCHIDIACONO ZAMORENSI, ET ABBATI DE MOREROLA ZAMORENSIS DIOECESIS. Scribitur pro episcopo Portugalensi. (Datum Laterani, III Idus Maii.)

[Col. 0270C] [(54) 1Kb] Graves oppressiones et enormes injurias a charissimo in Christo filio nostro illustri rege Portugalensi venerabili fratri nostro Portugalensi episcopo irrogatas nec ipse propter hoc ad sedem apostolicam coactus confugere quasi nudus prae ipsarum multitudine facile nobis potuit viva voce sub compendio brevitatis exponere, neque nos vobis praesenti pagina recensere. Cum enim super variis gravaminibus quae praefatus rex exercuerat in eumdem, dudum compositio inter eos mediantibus delegatis nostris celebrata fuisset, quam idem rex, sicut patet ex authentico suo scripto promisit se fideliter servaturum, ipse demum super articulis contentis in ea veniens contra ipsam, adversus memoratum [Col. 0270D] episcopum graviores innovavit calumnias, et saeviores angustias instauravit. Indignatus siquidem ei pro eo quod illicitis nati sui nuptiis interesse ac eidem transeunti per civitatem processionem facere denegavit, post appellationem ad nos interpositam domos quorumdam canonicorum ipsi episcopo assistentium fecit dirui, ac eis praebendas et equitaturas auferri, seras portarum ecclesiae violari, excommunicatos [Col. 0271A] in ecclesiam intromitti, defunctorum in interdicto corpora sepeliri, et eumdem episcopum ac decanum aliosque tribulationis suae consocios in episcopali domo quinque pene mensibus per portarium suum et burgenses Portugalenses sic atrociter obsideri ut non solum facultatem exeundi de ipsa, verum etiam superveniente infirmitate ad confitendum et adorandum sacerdotis et crucis copiam nequiverit obtinere, donec multis dehonestatus opprobriis, et magnis periculis circumseptus, inter haec omnia canonicis et portionariis Portugalensis ecclesiae post interdictum in appellationis nostrae contemptum ad cumulum doloris sui divina solemniter celebrantibus, compulsus est nuntiis regis dicere quod se illius exponeret voluntati. [Col. 0271B] Qui sic demum a custodia liberatus, intelligens quod rex eum ad compositionem iniquam et appellationum renuntiationem intenderet coarctare, nocturnae fugae praesidio, recursurus ad nos, regni sibi praeclusos exitus vix evasit. Praefatus autem portarius bona episcopatus invadens et in suos ac regios usus expendens, hominem quem dictus episcopus ad necessaria sibi deferenda transmiserat carceravit. Cum igitur haec et alia quae contra saepe fatum episcopum et ecclesiam, imo Deum, per eumdem regem enormiter attentata dicuntur, ex injuncto nobis apostolatus officio corrigere teneamur, discretioni vestrae per apostolica scripta mandamus et districte praecipimus quatenus ipsum ad [Col. 0271C] restitutionem ablatorum et satisfactionem injuriarum super his et aliis tam debitam quam plenariam episcopo, decano et aliis ejus sociis impendendam, necnon etiam observandam compositionem praedictam monere prudenter et efficaciter inducere procuretis. Qui si forsan infra tempus quod ei duxeritis praefigendum id non curaverit adimplere, extunc eidem ingressum ecclesiae ac universa interdicatis ecclesiastica sacramenta, prohibentes in locis ad quae ipse devenerit, eo praesente divina officia celebrari. Et si nec sic duritia sua poterit emolliri, per litteras vestras hoc nobis intimare curetis; ut si morbum, quod absit! contigerit aggravari ad curationem ipsius graviori medicina, quemadmodum expedierit, insistamus. Dictum autem portarium et [Col. 0271D] M. Martini ac G. servientes ipsius, necnon I. Album, P. Feudum. Tirou et omnes alios quos constiterit praefatum episcopum ac decanum et ejus socios inclusos in domo sua temere tenuisse, cum et idem portarius quemdam ejusdem episcopi subdiaconum vinctum catena ferrea tenuisse dicatur, tandiu denuntietis excommunicationi subjectos et ab omnibus faciatis tanquam excommunicatos arctius evitari donec passis injuriam satisfecerint competenter et cum vestrarum testimonio litterarum ad sedem accesserint apostolicam absolvendi; sententiam ipsam singulis diebus Dominicis ac festivis, pulsatis campanis, et candelis accensis, per totam Portugalenrem dioecesim facientes solemniter innovari, sollicite [Col. 0272A] providendo ut praeceptum apostolicum taliter impleatis quod Deum videamini potius quam hominem revereri; ne, si aliter ageretis, negligentiam vestram cum exactissima poena requirere cogeremur. Volumus insuper et praecipimus ut circa omnia quae praemissa sunt, tam super principalibus quam super incidentibus, appellatione postposita procedatis. Quod si non omnes. . . tu, frater episcope, cum eorum altero, etc.

Datum Laterani, III Idus Maii, anno tertio decimo.



LXXVI. PORTUGALENSI EPISCOPO. De eadem re. (Laterani, III Idus Maii.)

[Col. 0272B] Justis petentium desideriis dignum est nos facilem praebere assensum, et vota quae a rationis tramite non discordant effectu prosequente complere. Eapropter, venerabilis frater, tuis justis postulationibus grato concurrentes assensu, compositionem inter te ac charissimum in Christo filium nostrum illustrem regem Portugalensem super articulis comprehensis in ipsa mediantibus venerabili fratre nostro Zamorensi episcopo et collegis ipsius delegatis ut nobis provide celebratam et ab utraque parte sponte receptam, sicut in authentico scripto plenius continetur, auctoritate apostolica confirmamus et praesentis scripti patrocinio communimus, cujus tenor est talis: Sancius Dei gratia Portugalensis rex M. eadem Zamorensi episcopo et magistro P. Legionensi [Col. 0272C] et I. Zamorensi decanis salutem et sinceram dilectionem. A memoria vestra non credimus excidisse quod super negotio quod inter me et Portugalensem episcopum vertitur, in hunc modum mihi litteras destinastis. Illustrissimo ac venerabili domino Sancio Dei gratia Portugalensi regi M. eadem Zamorensis episcopus et magister P. Legionensis et I. Zamorensis decani salutem et promptum devotionis famulatum. Notum facimus excellentiae vestrae quod nos, mediantibus procuratoribus vestris, Portugalensem episcopum ad talem induximus compositionis modum, inspecto prius diligenter summi pontificis rescripto, ut vos prius ipsum episcopum et suos in plenitudine gratiae vestrae bona [Col. 0272D] fide recipiatis, super quo ei tam apertas litteras quam alias similes judicibus transmittatis, et episcopatum suum cum debita integritate eidem et patrimonium suum cum inde ablatis restituatis; de causis religiosorum et quorumcunque clericorum episcopatus sui vos non intromittetis per vos vel per homines vestros, nisi requisitus ab eo, et ab omni ipsorum gravamine deinceps desistetis; et si causam vel querimoniam adversus aliquem de praedictis habueritis, non per vos, sed per eum, justitiam consequemini; si autem adversus episcopum vel adversus suos per archiepiscopum vel per summum pontificem tantum, si ad eum appellatum fuerit, vobis, nisi cum eo aliter conveneritis, satisfaciet; et vobis non recipientibus in protectione [Col. 0273A] vestra contra cum aliquem de suis subditis, nec in aliquo amodo eum gravantibus, neque impedientibus, omnia quae ad eum et ad officium ejus et ad jus ecclesiae suae pertinent habeat, libere exerceat et quiete. Statuimus praeterea cum praefato episcopo ut vos ei, cum ad excellentiam vestram destinaverit, equitaturas suas et supellectilia et alia quae in civitate Portugalensi et ejus patrimonio inventa fuerint ad ipsum et ad suos pertinentia restitui, et P. Roderici militem absolvi facietis. De his vero quae ad praesens inveniri non poterunt, quae ad ipsum vel ad suos spectare noscuntur, sic disposuimus; ut a die qua vos viderit, vel vobis innotuerit per nuntium ejus ipsum Portugalensem civitatem intrasse, quando et ipse debet pro se et pro [Col. 0273B] judicibus episcopatum ab interdicto absolvere, usque ad duos menses ipsi episcopo et suis plenariam restitutionem, nam jura sic postulant, facietis. De satisfactione vero sibi exhibenda celsitudinis vestrae discretioni committet, si circa restitutionem sibi faciendam et alia quae diximus vos promptum invenerit et benignum; ut vestra honestate ac sua pensata, et Dei timore prae oculis habito, quomodo satisfaciendum videritis satisfactionem exhibere curetis. Et si praedicta, quae pro bono pacis et honestate regia tractavimus, majestati vestrae placuerint, per litteras vestras apertas nobis et per alias domino Portugalensi voluntatem vestram intimare omnino non postponatis. Si autem placuerint, [Col. 0273C] et aliquod de praemissis per vos, quod non credimus, omissum fuerit, apostolici rescripti coertio, circa ea quae defectum patientur, in suo statu apud nos interim perdurabit; ita ut medio tempore nec vobis nec ipsi liceat super causa quae inter vos et ipsum vertitur ad appellationis diffugium convolare. Addidimus etiam praeterea, ut fabricam ipsius ecclesiae cum omnibus pertinentiis suis ecclesiae libere relinquatis. Ipsa enim ecclesia debet de ipsa fabrica disponere prout viderit expedire. Vestram igitur discretionem indubitanter certifico quod omnes praedictos articulos compositionis inter me et Portugalensem episcopum factae admitto gratanter et aprrobo, et promitto firmiter me in omnibus et per omnia sine dubio fideliter servaturum. Si vero, [Col. 0273D] quod Deus avertat! a die qua ipse intraverit super his quae inventa non fuerint in episcopatu contentio aliqua de restitutione facienda emerserit, concedo ei securitatem bona fide et hominibus atque rebus ejus eundi et redeundi ad vos, quoties voluerit, pro sua justitia super restitutione illorum quae defuerint consequenda. Nulli ergo omnino hominum liceat hanc paginam nostrae confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, III Idus Maii, pontificatus nostri anno tertio decimo.



LXXVII. DURANDO DE OSCA, ET WILLELMO DE S. ANTONINO, EORUMQUE FRATRIBUS IN FIDE CATHOLICA PERMANENTIBUS. De negotio Durandi de Osca et sociorum. (Laterani, III Idus Maii.)
[Col. 0274A]

[(55) 1Kb] Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in domino filii, vestris justis postulationibus grato concurrentes assensu, auctoritate praesentium inhibemus ut nullus vobis qualibet violentia vel subreptionis astutia in praepositum praeferatur, nisi quam vos cum consilio dioecesani episcopi, virum quidem [Col. 0274B] idoneum, in fide recta, sana doctrina, et honesta conversatione probatum, duxeritis eligendum. Nulli ergo omnino hominum liceat hanc paginam nostrae inhibitionis infringere vel ei, etc., usque incursurum.

Datum Laterani, III Idus Maii, pontificatus nostri anno tertio decimo.



LXXVIII. ARCHIEPISCOPO ET SUFFRAGANEIS TERRACONENSIS ECCLESIAE. De eadem re. (Laterani, IV Idus Maii.)

Cum inaestimabile pretium sanguinis Jesu Christi teneamur in animabus redemptis ex injuncto nobis [Col. 0274C] apostolatus officio custodire, non solum veraciter poenitentibus clementer impendere veniam nos oportet, verum etiam pertinaciter delinquentes instanter ad poenitentiam provocare; ne si vel his paternam consuetudinem, vel illis sollicitudinem subtraxerimus pastoralem, tot videamur ejusdem pretii redemptioni subtrahere quot in salvatione ipsius nostra potuissemus vigilantia conservare. Quapropter venientes dudum ad apostolicam sedem dilectos filios Durandum de Osca et Guillelmum de sancto Antonino et Joannem de Narbona et Ermengaudum et Bernardum Bitterrenses et Raymundum de Sancto Paulo et Ebrinum ac socios eorum paterna benignitate suscepimus, et ea quae nobis tam pro se quam pro fratribus suis exponere curaverunt [Col. 0274D] pleno concepimus intellectu. Ex his ergo quae nobis de articulis fidei et sacramentis Eeclesiae diligenter examinati dixerunt cognovimus eos fidem sapere orthodoxam et catholicam astruere veritatem. Ad majorem tamen expressionem, appositis evangeliis, et scripto confessionis eorum imposito super illa, recepimus ab eis hujusmodi juramentum. Ego, inquit, Durandus de Osca, etc., ut supra, lib. XI, epist 196. Scriptum autem confessionis eorum est tale: Pateat omnibus fidelibus, etc., ut supra paucis mutatis, quae illic adnotata sunt in margine, usque Ecclesiae debitas persolvendo. Nos igitur habito fratrum nostrorum consilio, per apostolica vobis scripta mandavimus ut recepto a caeteris fratribus [Col. 0275A] simili juramento, reconciliaretis eos ecclesiasticae unitati, et denuntiaretis eos vere catholicos ac recte fideles, in praescriptis et aliis ipsos secundum Deum ab omni scandalo et infamia servantes immunes, et in litteris testimonialibus et aliis adminiculis ipsos propter Deum misericorditer juvaretis. Quia vero sicut accepimus, occasionis praetextu quod mandatum hujusmodi communiter susceptis, ad reconciliationem illorum qui sub praescripta forma reconciliari Ecclesiae poposcerunt nondum a vobis fuit processum, uno se per alium excusante, qua de causa multi qui humiliter petierunt intrare, hactenus remansisse foras ecclesiam asseruntur, nolentes, sicut etiam nec velle debemus, ut qui trahi gratia divina creduntur, per duritiam [Col. 0275B] vestram ab infinita Dei misericordia repellantur; fraternitati vestrae per apostolica scripta mandamus et districte praecipimus quatenus si non omnes his exsequendis potueritis interesse, tu, frater archiepiscope, cum quolibet aliorum constitutos in Terraconensi provincia hujusmodi poenitentes juxta praescriptam formam appellatione remota reconciliare procures; circa praefatum Durandum de Osca et Willelmum de Sancto Antonino ac eorum socios secundum praemissum mandatum nihilominus procedendo, eis autem in fide recta et sana doctrina manentibus exhortandi licentiam tribuentes competentibus horis et locis.

Datum Laterani, IV Idus Maii, anno tertio decimo.

[Col. 0275C] In eumdem modum scriptum est archiepiscopo et suffraganeis ecclesiae Narbonensis.

Datum, ut in alia per totum.



LXXIX. PRIORI ET CANONICIS SANCTAE CATHARINAE WATEFORDENSIS. Recipiuntur sub protectione apostolicae sedis. (Laterani, II Idus Maii.)

[(56) 1Kb] Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus grato concurrentes assensu, ecclesiam sanctae Catharinae Waterfordensis [Col. 0275D] et personas ibidem Domino famulantes, cum omnibus bonis quae impraesentiarum rationabiliter possidet, aut in futurum justis modis, praestante Domino, poterit adipisci, sub beati Petri et nostra protectione suscipimus. In primis siquidem statuentes ut ordo canonicus, qui secundum Deum et beati Augustini regulam atque institutionem fratrum domus Sancti Victoris Parisiensis in eodem loco institutus esse dignoscitur, perpetuis ibidem temporibus inviolabiliter observetur. Specialiter autem insulam extra muros Waterfordiae, in qua sita est ecclesia ipsa, cum omnibus pertinentiis suis, ecclesiam de Kiloteran cum omnibus pertinentiis suis, ecclesiam [Col. 0276A] de Inesbrie cum Killolonan et una carrucata terrae ac aliis pertinentiis, ecclesiam de Kilcronete cum omnibus pertinentiis suis, Mullochpissi cum omnibus pertinentiis suis, ecclesiam de Baliclierechan cum omnibus pertinentiis suis, ecclesiam de Fidum cum omnibus pertinentiis suis, ecclesiam de Kilmedimoc cum omnibus pertinentiis suis, et omnia ecclesiastica beneficia de Odagatha Omilim cum omnibus pertinentiis suis, et unam piscariam in Odagatha Omilin, et duas piscarias apud Fidum, et unum mesuagium cum horto suo, et quamdam terram apud Inesbric ad grangiam construendam, quam nobilis vir Helias filius Northmanni pia vobis liberalitate concessit, sicut in ipsius authentico plenius continetur, et capellam de Radlathgenam cum pertinentiis [Col. 0276B] suis, et unum mesuagium cum sex acris terrae, et duo curtilagia inter insulam et muros Waterfordiae, sicut ea omnia juste ac pacifice possidetis, vobis et per vos ecclesiae vestrae auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae protectionis, constitutionis et confirmationis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, II Idus Maii, anno tertio decimo.



LXXX. HUGONI RAYMUNDI CANONICO EBREDUNENSI. Absolvitur ab impetitione cujusdam mulieris. (Laterani, IV Non. Junii.)
[Col. 0276C]

Cum M. mulier Bononiensis, quae te in praesentia dilecti filii nostri Gualae Sanctae Mariae in Porticu diaconi cardinalis, quem ipsi et tibi concessimus auditorem, petebat in virum, tandem post altercationes multiplices coram venerabili fratre nostro Tusculano episcopo libera et spontanea voluntate continentiae votum emiserit, et tu militaturus Domino in clericali proposueris ordine permanere, a nobis humiliter postulasti ut tibi super hoc paterna dignaremur in posterum sollicitudine providere. Volentes igitur quieti et honestati tuae de consueta [Col. 0276D] sedis apostolicae providentia praecavere, tam votum mulieris praedictae quam propositum tuum gratum habentes et ratum, et cum pro matrimonio, quod te secum contraxisse dicebat, nihil coram auditore probaret, te ab impetitione absolventes ipsius, ne occasione hujusmodi matrimonii molesteris ulterius ab eadem, auctoritate apostolica inhibemus. Nulli ergo omnino hominum liceat hanc paginam nostrae inhibitionis infringere vel ei ausu, etc. Si quis autem hoc, etc., usque incursurum.

Datum Laterani, IV Nonas Junii, anno tertio decimo.



LXXXI. ROBERTO ABBATI MONASTERII SANCTI MARTINI TROARNENSIS, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. Recipiuntur sub protectione sedis apostolicae. (Laterani, Kalendas Junii.)
[Col. 0277A]

Quoties a nobis petitur quod religioni et honestati convenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praefatum monasterium Sancti Martini de Troarno, in quo divino estis obsequio mancipati, sub beati Petri et nostra protectione suscipimus et [Col. 0277B] praesentis scripti privilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem monasterio institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium impraesentiarum juste ac canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant; in quibus haec propriis duximus vocabulis exprimenda: Locum ipsum in quo praefatum monasterium situm est cum omnibus [Col. 0277C] pertinentiis suis, burgum Troarnense cum honore ac omnibus appendiciis suis, Joanvillam, Sanctum Paternum cum Ramat, Toffrevill, Salnervill, Lirrosa, Bures cum mariscis, boscis, terrariis, piscariis, pasnagiis, vineis, pascuis, pratis, guarandis, mercatis, teloneis, nundinis, molendinis et aliis libertatibus, immunitatibus, consuetudinibus et pertinentiis suis, ecclesias de Sancta Cruce, de Sancto AEgidio Troarnensi, de Joanvilla, de Sancto Paterno de Toffrevill, de Salnervil, de Lirosa, de Buris, et de Sancto Silvino, et capellas de Reinerii Manill et de Folletot ab episcopali jurisdictione per amicabilem compositionem exemptas, ecclesias de Fontenet, de Varavill et de Castrovir, et quidquid ex concessione venerabilium fratrum nostrorum S. Sagiensis [Col. 0277D] et L. praedecessoris ipsius ac bonae memoriae . . . Baiocensis episcoporum habetis in eis; ecclesiam, decimam, et burgum Sancti Samsonis, prioratum de Deserto, maneria de Tallevill, de Diva, de Olnebach, de Cantapia, de Clevill, de Caigneio, de Raimbhom cum tota insula, de Goleto, et de Rigisvill. Et in Anglia, maneria de Horseleia et de Rongentonn, cellas, capellas, redditus et proventus, ac alia, quae scilicet praedictorum maneriorum ratione ad vestrum monasterium spectare noscuntur, cum omnibus libertatibus et immunitatibus suis; ecclesiam de Airam, ecclesiam de Lengronia, ecclesiam de Trumo, ecclesiam de Croceio, ecclesiam de Piru, ecclesiam de Grantevill, ecclesiam de Gisnervill, ecclesiam de Dumovill, ecclesiam de [Col. 0278A] Han, ecclesiam de Calidoloco, ecclesiam de Agerneio cum duabus garbis decimae ipsius villae, ecclesiam de Milleio, ecclesiam de Campegnol, ecclesiam de Beneio, ecclesiam de Retuleio, ecclesiam de Praeriis, ecclesiam de Muscampis, ecclesiam Sancti Hippolyti, ecclesiam de Burceio et ecclesiam de Caravill cum decinis, capellis, obventionibus et aliis quae habetis in ipsis, capellam Sanctae Margaritae de Ponceio, capellam de Roca, capellam Sancti Thomae, capellam Sancti Michaelis de Bosco, et capellam Sancti Blasii de Ulmo, cum adjacenti grangia, et aliis pertinentiis earumdem; ecclesiam de Caigneio, cum quibusdam terris et decimis. In Anglia ecclesiam de Weneloch, ecclesiam de Malpedra et ecclesiam Sancti Andreae de Witteherst, cum decimis et aliis [Col. 0278B] pertinentiis suis, grangiam de Malni, grangiam de Casteller et grangiam de Clevill, capellam de Deserto, cum decimis et aliis pertinentiis suis. Sane novalium vestrorum quae propriis manibus vel sumptibus colitis, sive de vestrorum animalium nutrimentis, nullus a vobis decimas exigere vel extorquere praesumat. Liceat quoque vobis clericos vel laicos liberos et absolutos e saeculo fugientes ad conversionem recipere, et eos absque contradictione aliqua retinere.

Prohibemus insuper ut nulli fratrum vestrorum post factam in monasterio vestro professionem fassit, nisi arctioris religionis obtentu, de claustro vestro discedere. Discedentem vero absque communium litterarum cautione nullus audeat retinere. [Col. 0278C] Cum autem generale interdictum terrae fuerit, liceat vobis clausis januis, exclusis excommunicatis et interdictis, non pulsatis campanis, suppressa voce divina officia celebrare. Auctoritate quoque apostolica prohibemus ne ullus in vos vel monasterium vestrum excommunicationis vel interdicti sententias sine manifesta et rationabili causa proferre seu novis et indebitis exactionibus vos aggravare praesumat. Chrisma vero, oleum sanctum, consecrationes altarium seu basilicarum, ordinationes clericorum qui ad sacros ordines fuerint promovendi, a dioecesano suscipietis episcopo, siquidem catholicus fuerit, et communionem et gratiam sacrosanctae Romanae sedis habuerit, et ea voluerit vobis sine pravitate [Col. 0278D] aliqua exhibere. Alioquin liceat vobis quemcunque malueritis catholicum adire antistitem communionem et gratiam apostolicae sedis habentem, qui nostra fretus auctoritate vobis quod postulatur impendat. Prohibemus insuper ut infra lines parochiae vestrae nullus sine assensu episcopi dioecesani et vestro capellam seu oratorium de novo construere audeat. Salvis privilegiis pontificum Romanorum. In parochialibus vero ecclesiis quas habetis, liceat vobis sacerdotes eligere et dioecesano episcopo praesentare; quibus, si idonei fuerint, episcopus curam animarum committat, ut ei de spiritualibus, vobis vero de temporalibus debeant respondere. Sepulturam quoque ipsius loci liberam esse decernimus, ut eorum devotioni et extremae voluntati qui se illic [Col. 0279A] sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Obeunte vero te nunc ejusdem loci abbate vel tuorum quolibet successorum, nullus ibi qualibet subreptionis astutia seu violentia praeponatur nisi quem fratres communi consensu vel fratrum pars major consilii sanioris secundum Deum et beati Benedicti Regulam providerint eligendum. Paci quoque et tranquillitati vestrae paterna in posterum sollicitudine providere volentes, auctoritate apostolica inhibemus ut infra clausuras locorum seu grangiarum vestrarum nullus rapinam seu furtum facere, ignem apponere, sanguinem fundere, hominem temere capere vel interficere, seu violentiam [Col. 0279B] audeat exercere. Libertates quoque et immunitates antiquas et rationabiles consuetudines monasterio vestro concessas et hactenus observatas, ratas habemus, et eas perpetuis temporibus illibatas permanere sancimus. Decernimus ergo ut nulli omnino hominum liceat praefatum monasterium temere perturbare, aut ejus possessiones auferre, vel ablatas retinere, minuere, seu quibuslibet vexationibus fatigare; sed omnia integra conserventur, eorum pro quorum gubernatione ac sustentatione concessa sunt usibus omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum ecclesiastica saecularisve persona, hanc nostrae constitutionis paginam sciens, [Col. 0279C] contra eam temere venire tentaverit, secundo tertiove commonita, nisi reatum suum congrua satisfactione correxerit, potestatis honorisque sui dignitate careat, reamque se divino judicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Jesu Christi aliena fiat, atque in extremo examine districtae subjaceat ultioni. Cunctis autem eidem loco sua jura servantibus sit pax Domini nostri Jesu Christi, quatenus et hic fructum bonae actionis percipiant, et apud districtum judicem praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, Kalend. Junii, indictione XIII, Incarnationis Dominicae [Col. 0279D] anno millesimo ducentesimo decimo, pontificatus vero domini Innocentii papae III anno tertio decimo.



LXXXII. GNEZNENSI ARCHIEPISCOPO ET UNIVERSIS SUFFRAGANEIS EJUS. De statuto quodam facto a duce Poloniae. (Laterani, V Idus Junii.)

[(57) 1Kb] Significavit nobis dilectus filius nobilis vir dux Zlesiae quod cum (Boleslaus) quondam dux Poloniae certam dederit singulis filiorum suorum in Polonia portionem, principalem civitatem Cracoviae majori natu reservans instituit ut semper qui esset de [Col. 0280A] ipsius genere prior natu, civitatem teneret eamdem; ita quod si major decederet, vel cederet juri suo, qui post eum de toto genere major esset, ipsius civitatis possessionem intraret. Hoc autem perpetuis temporibus observari praecipiens, per sedem apostolicam obtinuit approbari, omnes illos faciens excommunicatione percelli qui statutum hujusmodi auctoritate apostolica roboratum praesumerent violare. Unde nobis humiliter supplicavit ut nostris vobis daremus litteris in mandatis quod nec vos ipsi statutum violaretis hujusmodi, nec permitteretis ab aliis violari, illos qui contravenire praesumerent anathematis sententia ferientes. Quocirca fraternitati vestrae per apostolica scripta mandamus quatenus institutionem de majoritatis praeeminentia, [Col. 0280B] sicut ad utilitatem et pacem totius provinciae dignoscitur esse facta, faciatis per censuram ecclesiasticam sublato appellationis obstaculo firmiter observari, contradictores censura simili compescentes.

Datum Laterani, V Idus Junii, pontificatus nostri anno tertio decimo.



LXXXIII. FREDERICO ILLUSTRI REGI SICILIAE. Ut Cathan. episcopum recipiat in gratiam. (Laterani, VII Kal. Julii.)

Cum jam annos pueriles evaseris, decet te, fili charissime, actus deserere pueriles, et quanto tibi et regno tuo majora pericula imminent, tanto studiosius [Col. 0280C] debes intendere ad illa fortiter evitanda. Consilia quoque discretorum et te diligentium debes diligenter amplecti, et inter ingratos ac bene notos discernere te oportet, ne minus diligentes plus diligas, et qui te ferventius diligunt, illos remissioris charitatis brachiis amplexeris. Cum enim venerabilis frater noster Cathaniensis episcopus, regni Siciliae cancellarius, te custodierit hactenus et nutrierit, ac pro defensione tua et regni tui labores et angores, anxietates et necessitates multiplices sustinuerit, nunc, si verum est quod asseritur, tot beneficiorum oblitus, a tua ipsum familiaritate recedere permisisti in scandalum et odium pariter plurimorum. Propter quod alii regni nobiles, dum eumdem multis meritis praeditum debita intellexerint remuneratione [Col. 0280D] fraudatum, in tua fidelitate lentescent, et nonnulli se a tuis obsequiis subtrahent, qui ad ea ex ipsius poterant retributionibus provocari. Ex his enim quae post ejus sunt secuta recessum, satis apparet utrum ejus praesentia tibi fuerit opportuna, et nisi quantocius revocetur, secutura dispendia te plenius edocebunt. Ubi namque sunt illi qui tibi mendaciter suggerebant quod illo repulso multi converterentur ad te qui propter familiarem ejus praesentiam a tuis se obsequiis subtrahebant? Unde nisi haec et alia quae de te non absque dolore frequenter audimus celeriter reformare studueris, temetipsum ac uberioris frugis exercitium erigendo, non solum [Col. 0281A] tu gravia detrimenta percipies, sed et nos, licet invitos, oporteret super hoc aliud cogitare, ne ob tuam negligentiam vel defectum Romana, quod absit! Ecclesia graviter laederetur, quae pro te non solum aliis, sed etiam imperatori, se potenter opponit. Quocirca serenitatem tuam rogamus attentius et monemus sub obtentu gratiae nostrae firmiter injungentes quatenus cancellarium memoratum ad familiaritatem tuam nullatenus differas revocare, omnimoda sibi, quem sub beati Petri et nostra protectione suscepimus, securitate provisa, ejusque consiliis devotus intendas; ut et ipse tot et tanta pro te sustinuisse se gaudeat, et alii ad similia provocentur, provisurus attentius ne quid a quolibet contra salutem et honorem ipsius valeat attentari; quia cum [Col. 0281B] nos ei districte praecipiendo mandemus ut ad tuae familiaritatis obsequium revertatur, si quid contra eum fieret a quocunque, nobis reputaremus inferri.

Datum Laterani, VII Kal. Julii, pontificatus nostri anno tertio decimo.



LXXXIV. CONSTANTIAE ILLUSTRI REGINAE SICILIAE. De donatione ei facta propter nuptias. (Laterani, XV Kal. Julii.)

Sacrosancta Romana Ecclesia devotos et humiles filios ex assuetae pietatis officio propensius diligere consuevit, et ne pravorum hominum molestiis agitentur, eos, tanquam pia mater, suae protectionis munimine confovere. Sane cum charissimus in Christo filius noster Fredericus Siciliae rex illustris, [Col. 0281C] sicut in ipsius authentico super hoc confecto plenius contineri perspeximus, in donarium seu donationem propter nuptias in Sicilia Carinum, quod in partibus Panormitanis existit, cum omnibus casalibus, tenimentis, et pertinentiis suis, in valle Demensi Caroniam, Sanctum Filadellum, et Sanctam Mariam cum omnibus casalibus, pertinentiis et tenimentis eorum, nec non et omnia casalia in eadem valle Demensi consistentia quae ad suum demanium pertinere noscuntur; insuper Oliverium et Montem Albanum cum omnibus casalibus et tenimentis eorum, in servitio vero Sanctum Petrum de Ficara et castrum Ficariae, Galatum, et Militellum; item Tauromenium cum omnibus tenimentis et pertinentiis suis tam [Col. 0281D] demanii quam servitii, in partibus vero Apuliae totum honorem comitatus Montis Sancti Angeli, cum omni honore, jure, tenimentis et pertinentiis suis tam demanii quam servitii, videlicet quod in demanio, in demanium, et quod in servitio, in servitium, in demanio siquidem Montis Sancti Angeli, Siponti et Veste civitates atque Casale novum, in servitio autem omnia castra, villas, terras, casalia et totum aliud quod ad honorem ipsius Montis dignoscitur [Col. 0282A] pertinere, liberaliter tibi duxerit concedenda, nos tuis precibus inclinati, ad supplicationem ejusdem regis concessionem ipsam, sicut provide facta est, auctoritate apostolica confirmamus et praesentis scripti patrocinio communimus. Decernimus ergo ut nulli omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani XV Kal. Julii, pontificatus nostri anno tertio decimo.



LXXXV TURONENSI ET BURDEGALENSI ARCHIEPISCOPIS, ET EPISCOPO PICTAVENSI. Redditur pristinus status presbytero poenitenti. (Laterani, X Kal. Julii.)
[Col. 0282B]

Ejus exemplo qui cum iratus est, non obliviscitur misereri, nec suas continet miserationes in ira, sed postquam infuderit vinum, superinfundit et oleum vulneribus sauciati, et post virgam correctionis adhibet manus dulcedinis, quae cum tabulis legis divinae in arca foederis reservantur, nos, qui dilectum filium Robertum de Sepulcro presbyterum ex severitate percussimus, volentes ex benignitate sanare, cum longo jam tempore impositam sibi poenam in multa cordis et corporis humilitate portaverit, non sine magnis laboribus et angustiis, gravi pressus onere paupertatis, apud sedem apostolicam misericordiam exspectando, hanc cum eo duximus misericordiam [Col. 0282C] faciendam ut ad exsecutionem restituatur officii, et si beneficia quae prius habuerat non sunt aliis rite collata, reddantur eidem, nec ex lata in ipsum impediatur sententia quo minus ad obtinenda ecclesiastica beneficia possit assumi, et tam in civitate ac dioecesi Nannetensi quam in aliis libere conversari. Quocirca fraternitati vestrae per apostolica scripta praecipiendo mandamus quatenus circa eum sublato cujuslibet contradictionis et appellationis obstaculo quae praescripta sunt exsequi procuretis, contradictores, si qui fuerint, per censuram ecclesiasticam compescendo, non obstante quod in his litteris totius negotii series non narratur, cum hac ad cautelam utamur ex certa scientia brevitate. Quod [Col. 0282D] si non omnes, etc., duo vestrum ea, etc.

Datum Laterani, X Kalend. Julii, anno tertio decimo.



LXXXVI. NOBILI VIRO SIMONI [(58) 1Kb] DE MONTEFORTI, COMITI LECESTRIAE, VICECOMITI BITERRENSI ET CARCASSONENSI [(59) 1Kb] . Confirmat ei civitatem Albiensem. (Laterani, IV Kal. Julii.)

Habuisse bajulos Dominici verbi fidem ad sinapis evangelicae quantitatem felix tuae translatio promotionis [Col. 0283A] ostendit, dum nominationis tuae non solum sed et denominationis vocabula bonis interpretatus operibus, in auditu auris obedisti secundum nomen tuum in locum peregrinationis exire, ac sicut mons infirmas partes Ecclesiae muniturus, ad verbum praedicatorum fidelium es translatus, etc., in eumdem modum ut in alia littera quae scripta est in ultimo quaterno regesti [(60) 1Kb] duodecimi anni, usque cum in in manibus tuis, quem zelus Domini contra fidei subversores armavit, idem Dominus civitatem tradiderit Albiensem [(61) 1Kb] , nos super hoc in Domino gratulantes, civitatem ipsam cum omnibus pertinentiis suis, sicut tibi est ad divinae majestatis honorem pro tutela pacis et fidei defensione concessa, tibi et haeredibus tuis in fide catholica et devotione sedis [Col. 0283B] apostolicae permanentibus auctoritate apostolica confirmamus, etc., ut in eadem per totum, usque Ad indicium autem quod terram ipsam in devotione apostolicae sedis, etc., usque in finem.

Datum Laterani, IV Kal. Julii, anno tertio decimo.



LXXXVII. REGENSI EPISCOPO ET ABBATI CISTERCIENSI APOSTOLICAE SEDIS LEGATIS. Eis committit vices suas in causa fidei. (Laterani, V Kal. Julii.)

Ut hi qui orthodoxae fidei zelo succensi ad expugnandam haereticam pravitatem vivificae crucis characterem assumpserunt eo ferventius publicam causam [Col. 0283C] gerant quo se viderint proximorum subsidiis efficacius adjuvari, a vobis et a nonnullis aliis nobis fuit saepe suggestum, etc., sicut continetur in penultimo quaterno Regesti [(62) 1Kb] duodecimi anni, de data Viterbii, per totum in eumdem modum, usque ad explendum obsequium Jesu Christi, in Burdegalensi, Bisuntina et Viennensi provinciis, nec non Pampilonensi, Lemovicensi, Claromontensi, Aniciensi, Mimatensi, Caturcensi et Ruthenensi episcopatibus super hoc committendas vobis duximus vices nostras, etc., ut in eadem per totum usque in finem. In aliis vero provinciis monitis et precibus insistatis ut ad tantum fidei Christianae negotium consummandum de bonis sibi a Deo collatis subsidia conferant opportuna.

Datum Laterani, V Kal. Julii, pontificatus nostri [Col. 0283D] anno tertio decimo.



LXXXVIII. EISDEM. Eis committitur accusatio adversus archiepiscopos Narbon. et Auxitanum. (Laterani, IV Kal. Julii.)

[(63) 1Kb] In tantum clamor qui dudum ascendit contra Narbonensem et Auxitanum archiepiscopos invatescit quod dissimulare ipsum ulterius sine periculo [Col. 0284A] non valemus. Ne igitur ex nequitia sua possint commodum aliquod reportare, cum non solum negligentes sint, ut asseritur, sed etiam pestilentes, discretioni vestrae per apostolica scripta mandamus quatenus inquisita super omnibus quae proponuntur contra eos diligentius veritate, ac habentes prae oculis solum Deum, quod super hoc canonice fuerit statuendum sublato appellationis obstaculo statuatis, facientes quod statueritis per censuram ecclesiasticam firmiter observari.

Datum Laterani, IV Kalend. Julii, anno tertio decimo.



LXXXIX. ARCHIEPISCOPO STRIGONIENSI. De ecclesia constituenda in fundo Romanae Ecclesiae. (Laterani, II Kal. Julii.)

[Col. 0284B] Veniens ad apostolicam sedem dilectus filius nobilis vir Herde comes de Similione quemdam fundum suum beato Petro apostolo et Romanae Ecclesiae obtulit humiliter et devote; in quo ad honorem ejusdem apostoli ecclesiam aedificare disponit, et eidem nonnullas de suis possessionibus assignare. Nos igitur pium ejus propositum in Domino commendantes, praesentium tibi auctoritate mandamus quatenus venerabilem fratrem nostrum Cenadiensem episcopum loci dioecesanum monere prudenter et efficaciter inducere non postponas, ut pro suis justitiis, quas de ipsis esset possessionibus percepturus, ab eodem comite moderatam recompensationem recipiat, et superabundantem gratiam recognoscat quam ei facimus in hac parte, cum in hujusmodi [Col. 0284C] fundo absque omni recompensatione libera posset ecclesia fabricari, sicut Hospitalariis et Templariis aliisque nonnullis per privilegia est concessum. Quod si monitis tuis memoratus episcopus acquiescere forte nollet, tu id auctoritate nostra, sublato cujuslibet contradictionis et appellationis obstaculo, exsequi non omittas, recipiens in utroque casu praefatum fundum in jus et proprietatem apostolicae sedis per publicum instrumentum, et concedens eidem aedificandi ecclesiam in eodem liberam facultatem. Praeterea cum idem comes decimas quas praefato episcopo persolvere consuevit, eidem ecclesiae cupiat assignari, compensatione propter hoc ipsi exhibita competenti volumus et mandamus ut eumdem episcopum monere [Col. 0284D] ad hoc prudenter et efficaciter inducere non retardes.

Datum Laterani, II Kal. Julii, anno tertio decimo.



XC. ABBATI ET CONVENTUI SANCTI GERMANI DE PRATIS PARISIENSIS [(64) 1Kb] . De muris urbis Paris. (Laterani, IV Kal. Julii.)

Cum per medium vinearum vestrarum infra parochiam [Col. 0285A] Sancti Sulpicii positarum, quae ad vestrum monasterium pertinet pleno jure, ad munitionem civitatis Parisiensis construantur de novo muri, sicut ex vestra insinuatione didicimus, provideri super hoc vobis auctoritate apostolica petiistis. Ne igitur hujusmodi occasione murorum parochiale jus in monasterii vestri dispendium immutetur, praesentium vobis auctoritate concedimus ut idem jus [(65) 1Kb] in aedificiis [(66) 1Kb] ejusdem parochiae construendis et ipsorum habitatoribus habeatis quod in ipsius veteribus aedificiis et habitatoribus eorumdem dignoscimini hactenus habuisse. Nulli ergo, etc., hanc paginam nostrae concessionis infringere vel ei, etc., usque incursurum.

Datum Laterani, IV Kal. Julii, pontificatus nostri [Col. 0285B] anno tertio decimo.



XCI. EISDEM. Confirmatur eis privilegium Lucii papae. (Laterani, V Kal. Julii.)

Quanto specialius monasterium vestrum beati Petri juris existit, et majorem devotionem apostolicae sedi saepius exhibetis, tanto celerius, ubi cum Deo possumus, petitiones vestras admittimus, et indemnitati monasterii vestri volumus attentius providere. Eapropter ad exemplar felicis recordationis Lucii papae praedecessoris nostri auctoritate apostolica prohibemus ne illi qui terras, vineas, aut domos censuales nomine vestro tenent, aliis ad majorem [Col. 0285C] censum sine assensu vestro concedant, neque alienis personis vel Ecclesiis in eis sine vestra licentia pensionem aliquam annuatim solvendam assignent, per quae monasterio vestro dispendium valeat provenire. Nulli ergo, etc., hanc paginam nostrae prohibitionis infringere vel ei, etc., usque incursurum.

Datum Laterani, V Kal. Julii, etc.



XCII. SANCTAE MARIAE DOLENSIS ET SANCTI JOANNIS ANGELIACENSIS ABBATIBUS, BITURICENSIS ET XANCTONENSIS DIOECESUM, ET ARCHIDIACONO BITURICENSI. Scribitur adversus episcopum Pictavensem. (Laterani VI Kal. Julii.)

Ex parte venerabilis fratris nostri Burdegalensis [Col. 0285D] archiepiscopi per dilectum filium G. procuratorem ejusdem fuit propositum coram nobis quod cum venerabilis frater noster Turonensis archiepiscopus de mandato nostro insisteret, et tam gravamen Petragoricensis ecclesiae metropolitico sibi jure [Col. 0286A] subjectae, quae magnis dispendiis et laboribus diutius fuerat fatigata, quam consueta quorumdam malitia consecrationem Petragoricensis episcopi volentium impedire, accelerandam ipsius consecrationem episcopi perurgerent, et nonnisi tres tantum episcopi essent in Burdegalensi provincia tunc praesentes, venerabili fratri nostro Pictavensi episcopo, qui ex quo promotus fuit in episcopum, nunquam metropolitanam ecclesiam postmodum visitavit, licet pluries vocatus fuerit ad eamdem, in virtute obedientiae ac sub debito juramenti quo Ecclesiae Burdegalensi tenetur, poena suspensionis adjecta, praecepit ut ad consecrationem ipsius episcopi properaret. Et ut omnis occasionis materia tolleretur, licet nullum periculum immineret, cum generales [Col. 0286B] treugae inter Francorum et Angliae reges initae servarentur, tam per litteras seneschalci regis Angliae, qui regalium negotiorum procurationem habebat in eisdem partibus generalem, quam per venerabilem fratrem nostrum Henricum episcopum Xanctonensem, qui eum securum ducere ac reducere promittebat, securum conductum praeparavit eidem. Sed idem et venire postposuit, et suspensionis sententiam non servavit. Cumque postmodum idem archiepiscopus ad locum quem de nuntiorum ipsius episcopi voluntate in Pictavensi dioecesi assignarat, ut tunc saltem praecedentem inobedientiam per obedientiam redimeret subsequentem, praefixo termino cum aliis episcopis convenisset, [Col. 0286C] idem Pictavensis venire contempsit. Ut autem idem archiepiscopus omnem ipsius contumaciam superaret, diem et locum alium in Pictavensi dioecesi assignavit; ubi cum caeteri suffraganei eidem Pictavensi metropolitani sui exponerent quaestionem, ipse quod venire non omiserat propter contemptum vel odium Ecclesiae vel personae, sed propter metum regis Angliae se obtulit juraturum. Sed cum hoc memoratus archiepiscopus sibi ab eisdem suffraganeis expositum acceptaret, idem Pictavensis se obtulisse juramentum hujusmodi contradixit. Propter quod et latam in eum per ipsum suspensionis sententiam confirmari et debitam sibi poenam infligi pro tanta contumacia postulabat. Procurator vero ejusdem episcopi proposuit [Col. 0286D] ex adverso quod licet olim dicto archiepiscopo dederimus in mandatis ut ad loca suspecta eumdem episcopum non vocaret, ipse tamen mandato nostro contempto ad ea loca pro consecratione ipsius Petragoricensis vocabat eumdem ad quae, [Col. 0287A] propter Brabantionum et capitalium inimicorum suorum insidias, sine proprii corporis periculo accedere non audebat. Unde tam propter haec quam propter alia quae inferebat gravamina nostram audientiam appellavit, tam per litteras suas quam per W. archidiaconum suum et alios clericos suos legitime se excusans. Cum autem apud Cheseium, ubi de venerabilium fratrum nostrorum Xanctonensis et Engolismensis episcoporum consilio archiepiscopus et ipse convenerant, excusationes suas esse justas per testes omni exceptione majores fuerit probare paratus, et idem archiepiscopus hoc recipere noluisset, super hoc ab eo exigens juramentum, ipse appellationem primo interpositam innovavit; sed archiepiscopus, appellatione contempta, suspensionis [Col. 0287B] sententiam protulit in eumdem. Unde tam dictam sententiam quam quidquid post appellationem in ejus est praejudicium attentatum petiit irritari. Cum autem nobis non constiterit de praemissis, contentionem hujusmodi de procuratorum consensu tali providimus moderamine sopiendam, ut praefatus episcopus coram vobis exhibeat juramentum quod nec in contemptum archiepiscopi memorati nec ut ipsius se jurisdictioni subduceret, sed propter metum hostilem, ad consecrationem Petragoricensis episcopi accedere detrectavit. Quo praestito coram vobis latam in ipsum suspensionis sententiam revocari faciatis per praefatum archiepiscopum ad cautelam, nec ei deputetur ad poenam [Col. 0287C] quod post suspensionem hujusmodi divina officia celebravit. Alioquin usque ad satisfactionem Idoneam dicta suspensionis sententia inviolabiliter observetur. Quocirca discretioni vestrae per apostolica scripta mandamus quatenus quod a nobis taliter est provisum, faciatis per censuram ecclesiasticam appellatione remota exsecutioni mandari, nullis litteris obstantibus, si quae apparuerint a sede apostolica praeter assensum partium impetratae. Quod si non omnes, etc., duo vestrum, etc.

Datum Laterani, VI Kal. Julii, pontificatus nostri anno tertio decimo.



XCIII. EISDEM. Adversus eumdem episcopum. (Laterani, XIV Kal. Julii.)
[Col. 0287D]

Significante venerabili fratre nostro Burdegalensi archiepiscopo nos accepisse noscatis quod cum venerabili fratri nostro Pictavensi episcopo suffraganeo suo ad querelam subditorum ipsius poena suspensionis adjecta inhibere curasset ne pecuniarias procurationes ab ecclesiis quas non visitabat exigeret, vel collectas majores quam praedecessores sui facere consueverant, in subditis sibi ecclesiis exerceret, idem, ejus inhibitione contempta, et pecuniam pro procurationibus et collectas solito majores exegit, suspensionis sententiam, in quam propter hoc incidit, non observans. Ad expellendum quoque Ruptarios et Bramantiones de Burdegalensi provincia sibi auxilium, prout praestita [Col. 0288A] fide promiserat, non impendit, inhibens et impediens ne ipse Pictavensem dioecesim ex officio suo visitans procurationibus consuetis et debitis honoretur. Clericos quoque quos dictus archiepiscopus ad praesentationem vicarii sui, eodem episcopo non existente in dioecesi, ordinarat, ab ordinum susceptorum ab eo exsecutione suspendit, nec voluit ad mandatum ipsius eamdem suspensionis sententiam relaxare, sententias excommunicationis ab eodem episcopo in subditos suos latas, quas idem archiepiscopus auctoritate metropolitana, justitia exigente, confirmat, eo inconsulto, nullaque super hoc obtenta potestate, relaxans. Quamdam insuper pecuniae quantitatem ab Helia praedecessore suo mutuatam episcopo Pictavensi et in ultima ejus [Col. 0288B] voluntate ad fabricam Burdegalensis ecclesiae deputatam sibi restituere contradicit, in his et multis aliis contra juramentum Burdegalensi Ecclesiae ac praedecessori suo praestitum temere veniendo. Ex parte vero ipsius episcopi fuit propositum ex adverso quod intrans idem archiepiscopus annis singulis pluries dioecesim Pictavensem non vocatus ab eo vel a terrae principe invitatus, nullaque necessaria causa tractus a suis subditis frequentius debito, de leuga fere in leugam dietas faciens, exigit procurari, correctiones tanquam ordinarius faciens per totam dioecesim Pictavensem, in qua ipse, praeter ordinariam, delegatam a nobis super correctionibus obtinet potestatem. Sententias quoque in raptores et alios qui injuriantur Ecclesiis vel [Col. 0288C] personis ecclesiasticis, sive illis qui sub Ecclesiae protectione consistunt, ab eo exigente justitia promulgatas, juris ordine praetermisso relaxans, tractat causas in eadem dioecesi et committit, licet ad eum non fuerit appellatum. Qui, eo quondam apud sedem apostolicam existente, ad ecclesiam Pictavensem accedens, et in ejus et subditorum suorum gravamen procurationes ibidem recipiens, quosdam dioecesis suae clericos, licet super hoc ab eo mandatum non habuerit, ordinavit. Et licet componentibus inter eos venerabili fratre nostro Nannetensi episcopo et decano Pictavensi aliisque pluribus, idem archiepiscopus promisisset quod nihil unquam contra eum vel honorem suum machinari de caetero [Col. 0288D] attentaret, nisi forsan ipsi primitus requisiti terminare non possent si quid adversus eum proponeret quaestionis, multa tamen, contra compositionem eamdem et promissionem suam temere veniens, in ejus et honoris sui dispendium attentavit, super his et aliis injuriosus existens eidem plurimum et molestus. Quia vero nobis non constitit de praemissis, discretioni vestrae de procuratorum utriusque partis assensu per apostolica scripta mandamus quatenus competenti loco partibus convocatis, et rationibus hinc inde plenius auditis et cognitis, si de partium processerit voluntate, causam ipsam appellatione remota fine canonino decidatis et faciatis quod decreveritis per censuram ecclesiasticam firmiter observari. Alioquin eamdem sufficienter [Col. 0289A] instructam ad nostram praesentiam remittentes, praefigatis partibus terminum competentem quo nostro se conspectui repraesentent recepturae judicium aequitatis. Testes autem qui fuerint nominati, si se gratia, odio, vel timore subtraxerint, per censuram eamdem appellatione remota cogatis veritati testimonium perhibere. Nullis litteris obstantibus, si quae apparuerint a sede apostolica praeter assensum partium impetratae. Quod si non omnes, etc., duo vestrum ea, etc.

Datum Laterani, XIV Kal. Julii, pontificatus nostri anno tertio decimo.



XCIV. UNIVERSIS ARCHIEPISCOPIS ET EPISCOPIS AD QUOS LITTERAE ISTAE PERVENERINT. De negotio Valdensium conversorum. (Laterani, XVIII Kal. Julii.)
[Col. 0289B]

Cum inaestimabile pretium sanguinis Jesu Christi, etc. Require [(67) 1Kb] supra in littera scripta eodem quaterno per totum, usque Quapropter venientes ad apostolicam sedem dilectos filios Bernardum Primum et Willelmum Arnaldi et quosdam alios paterna benignitate suscepimus ac ea quae nobis, etc. ut in eadem, usque intellectu [(68) 1Kb] , eosque diligenter examinatos atque correptos hoc modo reconciliavimus ecclesiasticae unitati. Ego, inquit, Bernardus primus, appositis Evangeliis, et scripto confessionis imposito super illa, hoc praesto inter manus tuas, summe pontifex, juramentum, Deum invocando testem in animam meam, quod ita, etc., sicut in ipsa [Col. 0289C] usque pro posse resistam. Hoc autem profiteor non esse juramentum quale Christus legitur prohibuisse in Evangelio, sed quale a sanctis doctoribus Augustino et aliis perhibetur esse praestandum causa necessitatis cum veritate et justitia et judicio. Scriptum autem confessionis est tale: »Pateat omnibus fidelibus quod ego Bernardus Primus et omnes fratres mei propositis nobis sacrosanctis Evangeliis corde credimus, fide intelligimus, ore confitemur, et simplicibus verbis, id est, sine duplicitate, fideliter affirmamus Patrem et Filium et Spiritum sanctum tres personas esse, unum Deum, et sicut in Credo in Deum, et in Credo in unum Deum, et in Quicunque vult continetur, confitemur esse per [Col. 0289D] omnia sentiendum. Item corde credimus et ore confitemur Patrem et Filium et Spiritum sanctum unum Deum, de quo nobis est sermo, esse creatorem et gubernatorem ac dispositorem omnium rerum visibilium et invisibilium, corporalium et spiritualium. Item corde credimus et ore confitemur Patrem et Filium et Spiritum sanctum unum Deum, legem Moysi dedisse, et ipsum in prophetis locutum fuisse et Joannem Baptistam ab ipso missum esse sanctum et justum et in utero matris suae Spiritu sancto repletum. Item corde credimus et ore confitemur Incarnationem Domini nostri Jesu Christi, ut qui erat Filius Dei in divinitate, Patri [Col. 0290A] aequalis, fieret homo in utero sanctae Mariae matris suae, veram carnem assumens ex visceribus matris, qui natus est vera carnis nativitate, et manducavit, et bibit, etc., dormivit, et fatigatus ex itinere quievit, et passus est vera carnis suae passione, et mortuus est vera carnis suae morte, et resurrexit vera carnis suae resurrectione; in qua postquam veraciter manducavit et bibit, ascendit in coelum, et sedet ad dexteram Dei Patris omnipotentis, inde venturus est judicare vivos et mortuos. Item corde credimus et ore confitemur unam esse Ecclesiam catholicam et apostolicam, sanctam et immaculatam, extra quam neminem salvari fatemur. Sacramenta vero quae in ea celebrantur, inaestimabili atque invisibili virtute Spiritus sancti, licet a peccatore sacerdote [Col. 0290B] ministrentur, dum Ecclesia eum recipit, in nullo reprobamus, neque ecclesiasticis officiis vel benedictionibus ab eo celebratis detrahimus, sed benevolo animo, tanquam a justissimo, amplectimur.

Approbamus quoque baptismum infantium; et si defuncti fuerint post baptismum, antequam peccata committant, fatemur eos salvari. Confirmationem quoque ab episcopo factam, id est impositionem manuum, sanctam et venerande accipiendam esse censemus. In sacrificio eucharistiae, quae fuerant panis et vinum ante consecrationem, post consecrationem esse corpus et sanguinem Jesu Christi simpliciter affirmamus et credimus; in quo nihil a bono majus nec a malo minus perficitur sacerdote. Peccatores veraciter poenitentes veniam a Deo consequi [Col. 0290C] concedimus, et eis libentissime communicamus. Unctionem infirmorum cum oleo consecrato veneramur. Conjugia carnalia esse contrahenda secundum apostolum Paulum non negamus; legitime vero contracta disjungere omnino prohibemus. Ordines ecclesiasticos, id est episcopatum et presbyterium ac caeteros, et omne quod in Ecclesia ordinabiliter sancitum legitur aut canitur, humiliter collaudamus, et fideliter veneramur. Item corde credimus et ore confitemur resurrectionem hujus carnis quam gestamus, et non alterius, et vitam aeternam, et unumquemque hominem secundum opera sua esse recepturum. Eleemosynas et sacrificium, caeteraque beneficia fidelibus defunctis prodesse non dubitamus. [Col. 0290D] Et quia fides sine operibus mortua est, ut dicit apostolus Jacobus, saeculo abrenuntiavimus, et quae habebamus, velut a Domino consultum est, pauperibus erogavimus, et pauperes esse decrevimus. Ita quod solliciti esse de crastino non curamus, nec aurem vel argentum vel aliquid tale praeter vestimentum et victum quotidianum a quoquam accepturi sumus. Consilia quoque evangelica velut praecepta servare poposuimus. Remanentes autem in saeculo, et sua possidentes, et hanc fidem supradictam firmiter et integre credentes, praeceptaque Domini servantes, salvari fatemur. Ad haec in nomine Patris et Filii et Spiritus sancti et beatissimae Virginis Mariae, ad aedificationem [Col. 0291A] universalis sanctae Dei Ecclesiae, et ad salutem animarum omnium ad quorum aures pervenit, sicut fideliter credimus corde, fidem praedictam ore firmiter confiteri et nuntiare proposuimus, et usque ad animam et sanguinem adversus omnes sectas haeresium defendere viriliter. Consistentes sub magisterio et regimine unius et veri magistri Domini nostri Jesu Christi ac piissimi vicarii ejus papae Innocentii et successorum ejus, semper permanentes tam corpore quam spiritu in communione sanctae Romanae ac universalis Ecclesiae, quam sanctam et catholicam, et apostolicam supra diximus, quia credimus esse, omnes baptizatos in nomine Patris et Filii et Spiritus sancti, nisi a supradicta fide recesserunt, ubi boni cum malis conveniant, permista [Col. 0291B] quippe est diversitate filiorum; cui Ecclesiae praefatum dominum Innocentium papam credimus praeesse pastorem, et ipsum et omnes episcopos et sacerdotes et caeteros ordinatos fidem supradictam tenentes, in ipsa Ecclesia ministros esse fatemur et credimus.

Idcirco ab ipsis, et non ab aliis, petimus et cupimus suscipere ecclesiastica sacramenta. Specialiter autem de fractione panis, super qua infamati sumus, diximus et dicimus quia nunquam factum fuit causa praesumptionis, nec causa contemptus sacrificii sacerdotis, sed causa ardoris fidei et charitatis et causa deliberationis, ne indurarentur simplices fideles inter haereticos permanentes, et sacramentum eucharistiae non accipientes; sed nunc et in perpetuum [Col. 0291C] abdicamus et abjicimus et abdicabimus a nobis et ab omnibus nobis credentibus, secundum nostrum posse, ab opere et a credulitate, corde credentes et ore confitentes sacramentum corporis et sanguinis Christi nec esse conficiendum nec posse confici nisi a sacerdote per impositionem manus visibilis episcopi secundum morem Ecclesiae visibiliter ordinato. Habemus autem mandatum orare ut Deus mittat operarios in messem suam, id est, praedicatores in populum suum, qui debent benigne et humiliter impetrare sibi dari ex licentia summi pontificis et praelatorum Ecclesiae ut possint admonere et exhortari in doctrina sana et adversus omnes haereticos, gratia Dei adjuvante, cum omni virtute animi et studio [Col. 0291D] ut eos ad fidem catholicam convertant, desudare, et credentes eorum privatis et publicis admonitionibus, sicut decet, ab eorum credulitate et haeresi separare, et Ecclesiae supradictae incorporare, et ab omnibus vitiis et peccatis compescere tam seipsos quam suos auditores; a superbia scilicet et inani gloria, invidia, ira, cupiditate et avaritia, gulositate, luxuria, mendacio, detractione, blasphemia, odio, fraude, perjurio et homicidio! Et quamvis ista nos praedicemus, tamen potestatem saecularem secundum leges officium suum in malefactores peragentem non judicamus, neque ob hoc damnandam esse dicimus vel credimus. Verumtamen, sicut filii Ecclesiae, reos sanguinis defendimus piis interventionibus, quia scriptum est: Reos sanguinis defendat Ecclesia. [Col. 0292A] Quamvis autem propter vitandum perjurium non sit appetendum juramentum, jurantes tamen ex deliberatione causa necessitatis cum veritate et justitia non culpamus, neque propter hoc credimus condemnandos. In omnibus vero episcopatibus, dioecesibus, vel parochiis in quibus sumus vel fuerimus, disposuimus jejunare secundum morem et consuetudinem praelatorum et catholicorum virorum orthodoxorum illarum provinciarum, tam in vigiliis quam in jejuniis Quatuor Temporum et Quadragesimae. Denique licet dicat Christus: Oportet semper orare, non deficere (Luc. XVIII), et Apostolus: Sine intermissione orate (I Thess. V), tamen quidam nostrorum per viginti quatuor vices inter diem ac noctem, alii quindecies, alii duodecies, qui autem minus, septies [Col. 0292B] pro omnibus hominibus secundum eorum gradus orant. Et quanquam officium nostrum sit praecipue ut omnes discant, et omnes qui sunt idonei exhortentur, tamen cum tempus ingruit, propriis manibus laboramus, ita duntaxat ne pretium accipiamus conventum. Qui autem nobis credunt, a quibuscunque aliquid per aliquam fraudem habuerint, necesse est, si potuerint, et nobis acquiescere voluerint, ut ipsis et non aliis restituant. Decimas siquidem et primitias et oblationes et caetera secundum usum locorum servitia praelatis et aliis clericis sub quorum dioecesibus victitaverint fideliter persolvant: quod omnibus fidelibus Christianis efficaciter suademus.«

Licet autem in suscriptis articulis, sicut a quibusdam accepimus, assererentur errasse, quod videlicet [Col. 0292C] soli Deo esse obediendum, et si homini, soli justo, qui Deum habet in se, ac licere laico ac litterato sine licentia cujuslibet hominis praedicare, bonumque laicum conficiendi eucharistiam potestatem habere, malum autem sacerdotem nequaquam, et ejus orationes aut missas vivis vel mortuis non proficere, ac Romanam Ecclesiam nequaquam Ecclesiam Dei esse, nec non etiam juramentum in quolibet articulo sub Ecclesiae forma factum peccatum esse mortale dogmatizasse dicantur, ipsi tamen ex praescripta confessione, in qua tanguntur articuli praenotati, super his suam innocentiam excusarunt, illud inficiantes omnino quod videlicet mulieribus Evangelium in Ecclesia licitum esse docere, ac indulgentias [Col. 0292D] quae fiunt a summo pontifice vel aliis episcopis non proficere, justumque laicum confitentes sibi absolvere posse, quidam eos referunt astruxisse. Caeterum super eo quod nonnullos clericorum scandalizasse dicuntur, eis in plurimis detrahendo, ipsos aspere redarguimus, in virtute obedientiae quam praestiterunt nobis districtius injungentes eisdem, quod et ipsi sub eadem servare obedientia promiserunt, ut clericos in omni qua convenit habentes reverentia et honore, ab eorum omnino infamatione seu detractione desistant, praecipientes eisdem ne passim sibi praesumant praedicationis officium arrogare, sed praeterquam Ecclesiarum rectores in fide recta et sana doctrina noverint esse probatos, licentiam eis tribuant exhortandi competentibus horis et [Col. 0293A] circa custodiam delinquebant, et quod ad abbatis et locis; cumque continentiam repromiserint, suspectum mulierum consortium prorsus evitent; qui super his et aliis promiserunt devotam et debitam nobis obedientiam exhibere. Nos igitur, habito fratrum nostrorum consilio, per apostolica vobis scripta mandamus quatenus recepto a caeteris fratribus simili juramento, ecclesiasticae unitati reconcilietis eosdem, et denuntietis ipsos vere catholicos ac recte fideles, in praescriptis et aliis eos secundum Deum ab omni scandalo et infamia servantes immunes, et in litteris testimonialibus et aliis adminiculis ipsos propter Deum misericorditer adjuvetis.

Datum Laterani, XVIII Kal. Julii, pontificatus nostri anno tertio decimo.



XCV. DECANO ET CANONICIS WATERFORDEN. Recipiuntur sub protectione apostolicae sedis. (Laterani, VI Kal. Julii.)
[Col. 0293B]

[(69) 1Kb] Sacrosancta Romana Ecclesia humiles et devotos filios ex assuetae pietatis officio propensius diligere consuevit, et ne pravorum hominum molestiis agitentur, eos, tanquam pia mater, suae protectionis munimine confovere. Eapropter, dilecti in Domino filii, devotionem quam erga beatum Petrum et nos ipsos habere dignoscimini attendentes, personas vestras et universa bona quae in praesentiarum rationabiliter possidetis, aut in futurum justis modis, dante Domino, poteritis adipisci, sub [Col. 0293C] beati Petri et nostra protectione suscipimus. Specialiter autem locum in quo Ecclesia vestra sita est cum pertinentiis suis, ecclesiam de Kilros, ecclesiam de Kilmelassi, ecclesiam de Cluoneda, ecclesiam de Tibrada, ecclesiam de Kilimelach, ecclesiam de Kilmaclug. cum omnibus pertinentiis suis, decimas piscium in Waterford, beneficia terrarum Ricc. Scadan. et Terri, villam de Corbali, villam de Balikassin, villam de Tachethen, terram de Kaldebech, terram Roberti le Franceis juxta Kilmemilog, cum omnibus pertinentiis suis, et omnia bona communitati et sustentationi vestrae nihilominus assignata, sicut ea juste ac pacifice possidetis vobis et per vos ecclesiae vestrae auctoritate apostolica confirmamus et praesentis scripti patrocinio communimus. Nulli ergo, etc. [Col. 0293D] hanc paginam nostrae protectionis et confirmationis infringere vel ei, etc., usque incursurum.

Datum Laterani, VI Kal. Julii, pontificatus nostri anno tertio decimo.



XCVI. ABBATI SANCTAE MARIAE ROTUNDAE. Pineta ei adjudicatur. (Laterani, Nonis Julii.)

Olim causam quae inter te ac commune Ravennae super pineta et quibusdam aliis vertebatur venerabili fratri nostro Caesenatensi episcopo duximus committendam. Qui licet cum dilecto filio Pomposiano abbate, quem sibi postmodum in causae cognitione [Col. 0294A] adjunximus, usque ad receptionem testium et publicationem attestationum processerit in eadem, quia tamen ad sententiam per triennium procedere distulit, venerabili fratri nostro Populiensi episcopo et dilecto filio abbati Sancti Laurentii Caesenatensi mandavimus ut in ea juxta formam priorum procederent litterarum. Verum quoniam ad Ravennatum instantiam eis tandem dedimus in mandatis ut ad nos instructam remitterent causam, iidem gesta omnia sub sigillis suis cum procuratoribus partium ad nos remittere curaverunt, per quae cognovimus manifeste quod inter partes de pineta Palazoli et vargo Badareni possessione, in qua fit forum, et sale monasterii, quem commune mutuo acceperat, fuit actum. Nam super vargo Badareni [Col. 0294B] commune petebat ne quid nomine pedagii tuum monasterium a Ravennatibus extorqueret; sed illud ad se pertinere pars ejusdem monasterii respondebat, et se ibi hactenus pedagium accepisse. Caeterum possessionem in qua forum fiebat, dictum monasterium afferens suam esse, ne in ea praeter ejus assensum forum de caetero fieret, et quod commune exinde perceperat, sibi restitui cum instantia postulabat. Sed commune dicebat quod nec ad monasterium tota illa possessio pertinebat, nec si pertineret, etiam quo minus in ea forum fieret, commune debebat aut poterat prohiberi, cum hujusmodi tam in ecclesiarum quam privatorum possessionibus exercere soleant in partibus illis communia civitatum. Verum cum commune certam summam salis, [Col. 0294C] quam centum et sexaginta libris emeras, a te mutuo recepisset, ad restitutionem ipsius se obligans juramento, quia pro eo nonnisi centum reddiderat, petebas reliquum tibi reddi. Sed ad hoc pars altera respondebat quod facta ratione salis ad pretium quod valebat quando solutio pecuniae facta fuit, triginta vel quadraginta solidos eidem ecclesiae solverat ultra id quod sal tunc temporis vendebatur.

Licet autem utraque partium possessionem pinetae multipliciter nisa fuerit comprobare, asserente parte communis et ostendente per testes quod pro facto suo de arboribus ejus quoties fuerat opus acceperant et donarant, quod munierant etiam silvam ipsam et fecerant custodiri, et Ravennates ad enucleandas [Col. 0294D] pinos in hebdomada Natalis et portandos truncos arborum, quos ipsi zoccos vel capitones appellant, accedere consueverant annuatim et quod servientes custodum, quos nominant partiates, pinetam pro communi custodire jurabant, pars tua per testes similiter sufficienter ostendit quod pro necessitatibus monasterii libere acceperat, dederat et vendiderat de lignis pinetae, quod partiates per monasterium certum numerum trabium in feudum percipiebant de silva, et juramento fidelitatis eidem propterea tenebantur, et quod servientes eorum jurabant pro monasterio silvae custodiam in abbatis praesentia, et amovebantur ad ejus arbitrium quando [Col. 0295A] partiatum instantiam eam bannierant Ravennates, et qui venabantur in ipsa reddebant eidem annis singulis spallam porci, et cultores agrorum decimas, et gregum pastores certos redditus exsolvebant. Addebat etiam pars communis quod cum partes intentionem suam sufficienter utrinque fundassent, utramque poteramus, imo debebamus in sua de jure possessione tueri cum [(70) 1Kb] tautam rem diversi possent quoad diversos usus et varios possidere. Nos igitur attestationibus diligenter inspectis, intelleximus quod monasterium per testes plures numero et aptiora negotio et vero proximiora in suis depositionibus exprimentes possessionem pinetae respectu praeteriti temporis et praesentis evidentius et generalius ostendebat, et cum per privilegia tam archiepiscoporum [Col. 0295B] Ravennatis Ecclesiae quam pontificum Romanorum ipsam ad se pertinere monstraret, illud juste possedisse constabat, et commune, quod nullum suae possessionis ostendebat titulum, aliqua in eadem contra justitiam per impressionem vel potentiam usurpasse, cum eamdem rem non possint diversi eodem modo in solidum possidere. Unde cum probationes monasterii existerent potiores, et sic per consequentiam ipsum esse in interdicto superius yconomum communis Ravennae yconomo monasterii super eadem pineta, quantum ad possessorium, decrevimus condemnandum et imponendum perpetuum silentium yconomo Ravennati, et prohibendum eidem ne monasterium saepedictum super [Col. 0295C] ea praesumat ulterius molestare. Iterum cum vargum Bardareni ad monasterium pertinere testes utriusque partis ostendant, super eo yconomum monasterii ab impetitione yconomi Ravennatis statuimus absolvendum. Et cum per testes sit sufficienter ostensum quod super sale sufficienter satifactum fuit monasterio quoad pretium quo solutionis tempore vendebatur, nec viros religiosos deceat inhiare lucris saecularibus et cum alterius jactura ditari, yconomo monasterii super hoc silentium decrevimus imponendum. Nulli ergo, etc. hanc paginam nostrae diffinitionis infringere vel ei, etc. Si quis autem hoc attentare praesumpserit, etc., usque incursurum.

Datum Laterani, Nonis Julii, pontificatus nostri [Col. 0295D] anno tertio decimo.



XCVII. EPISCOPO CARDICENSI. Recipitur sub protectione sedis apostolicae. (Laterani, III Nonas Julii.)

Justis petentium desideriis dignum est nos facilem praebere consensum, et vota quae a rationis tramite non discordant effectu persequente complere. Eapropter, venerabilis in Christo frater, tuis justis precibus grato concurrentes assensu, personam et Ecclesiam tuam, cum omnibus bonis quae impraesentiarum rationabiliter possidet, aut in futurum justis modis, praestante Domino, poterit adipisci, [Col. 0296A] sub beati Petri et nostra protectione suscipimus et praesentis scripti patrocinio communimus. Nulli ergo, etc., hanc paginam nostrae protectionis, infringere vel ei, etc., usque incursurum.

Datum Laterani, III Nonas Julii, anno tertio decimo.



XCVIII. ILLUSTRI CONSTANTINOPOLITANO IMPERATORI. De libera potestate testandi in favorem ecclesiarum. (Laterani, VI Idus Julii.)

[(71) 1Kb] Gravem venerabilium fratrum nostrorum archiepiscoporum et dilectorum filiorum aliorum praelatorum imperii tui recepimus questionem quod tu et barones tui in eorum inhibuisti gravissimum detrimentum ne quis de possessionibus suis in vita [Col. 0296B] sua conferat, vel in extremo articulo condat ecclesiis testamentum. Cum igitur ex inhibitione hujusmodi et ecclesiarum dispendium et inhibentium interitus procuretur, excellentiam tuam monemus attentius et hortamur quatenus hujusmodi pravam inhibitionem et tu ipse relaxes et a tuis baronibus facias potestate tibi trad ta relaxari.

Datum Laterani, VI Idus Julii, anno tertio decimo.



XCIX. EIDEM. De restitutione ablatorum facienda ecclesiis. (Datum, ut in alia.)

Significantibus venerabilibus fratribus nostris archiepiscopis [Col. 0296C] et episcopis ac praelatis aliis Constantinopolitani imperii, nos accepisse cognoscas quod cum barones, milites et alii nobiles Romaniae monasteria, possessiones, homines, decimas tam Graecorum quam Latinorum, et alia bona ecclesiarum suarum contra justitiam detinerent, eos per venerabiles fratres nostros Larissenum archiepiscopum et Davaliensem episcopum ad restitutionem integram detentorum censura mandavimus ecclesiastica coercendos. Qui licet propter expeditionem ad quam properabant proponerent quod tunc non poterant quod injungebatur implere, quidam tamen in judicium et praelatorum manibus resignarunt, promittentes firmiter quod residua in integrum post reditum restituerent et ab eis ad quos pertinent pacifice [Col. 0296D] possideri permitterent restituta: quod non observarunt postmodum redeuntes; imo detinentes praedicta omnia sicut prius, ea restituere contradicunt. Unde nos venerabilibus fratribus nostris Thebano et Neopatrensi archiepiscopis dedimus nostris litteris in mandatis ut detentores eosdem ad restitutionem integram detentorum cum satisfactione perceptorum fructuum competenti monitione praemissa per censuram ecclesiasticam, sicut justum fuerit, appellatione remota, compellant. Quocirca excellentiam tuam monemus attentius et hortamur quatenus detentores praedictos ad hoc tradita tibi potestate compellas.

[Col. 0297A] Datum, ut in alia per totum.

In eumdem fere modum scriptum est ipsis super hoc usque restituere contradicunt. Ideoque discretioni vestrae per apostolica scripta mandamus quatenus detentores eosdem ad restitutionem integram detentorum cum satisfactione perceptorum fructuum competenti monitione praemissa per censuram ecclesiasticam appellatione remota, sicut justum fuerit, compellatis. Testes autem, etc., usque prohibere. Nullis litteris veritati et justitiae praejudicantibus, etc. Quod si non omnes, etc., duo vestrum ea, etc.

Datum Laterani, VI Idus Julii, anno tertio decimo.



C. EIDEM De eodem argumento. (Laterani, Nonis Julii.)
[Col. 0297B]

Ad ecclesiastica bona manus extendere non deberes, cum Ecclesiae sponsus Christus ampliaverit tibi manus, nec gravare debes ecclesias, quarum credis ministrorum precibus flecti Christum, ut te ab hostium gravaminibus tueatur. Inde est quod imperialem celsitudinem rogandam duximus et monendam quatenus restituens Ecclesiae Larissenae si qua de ipsius bonis detines minus juste, permittas venerabilem fratrem nostrum Larissenum archiepiscopum et suffraganeos ejus ecclesias, abbatias, clericos et possessiones, decimas et alia jura quae ad ecclesias pertinent eorumdem, pacifice possidere.

[Col. 0297C] Datum Laterani, Nonis Julii, anno tertio decimo.



CI. ARCHIEPISCOPO NEOPATRENSI ET PRIORI SANCTI DEMETRII THESSALONICENSIS ET PROCURATORI EPISCOPATUS DIMICENSIS. Scribitur pro episcopo Cardicensi. (Laterani, V Idus Julii.)

[(72) 1Kb] Lacrymabilem venerabilis fratris nostri Cardicensis episcopi recepimus quaestionem quod cum obtentas a nobis litteras, rediens post labores, captiones, et angustias plurimas quas sustinuit Romaniam, praesentari fecerit fratribus hospitalis Sancti Joannis Jerosolymitani, qui episcopatum ipsius cum Cardicensi castro et res alias detinentes nec restituere [Col. 0297D] volunt ei, nec de perceptis a promotionis suae tempore proventibus, quos in usus proprios converterunt, in aliquo subvenire, ipsi earum latore gravissime verberato, turpiter ipsas litteras projecerunt, et comminantes ipsum interficere, asseverant quod pro nullis litteris vel mandato episcopatum praedictum ei resignabunt aliquatenus vel dimittent: qui praeter haec quamdam in Armiro cum suis pertinentiis, in qua propriam mansionem faciunt, detinent abbatiam, quam nos ei duximus concedendam. Propter quod idem episcopus factus pauper, et ad extremam deductus inopiam, exsul ab episcopatu [Col. 0298A] suo compellitur mendicare. Verum, quia venerabiles nostri Atheniensis et Thebanus archiepiscopi et episcopus Fermopilensis, quibus episcopus ipse causam super hoc obtinuit delegari, pro eo sententiam protulerunt fratres ipsos super restitutione castri praedicti et pertinentiarum ipsius ac casalium omnium et possessionum omnium pertinentium ad Ecclesiam Cardicensem praedicto episcopo condemnatos, quia contumaciter resistebant, excommunicationis vinculo innodantes, nobis humiliter idem episcopus supplicavit ut tam diffinitivam quam excommunicationis sententiam rite latas auctoritate dignaremur apostolica roborare. Ideoque discretioni vestrae per apostolica scripta mandamus quatenus diffinitivam, sicut est justa, per censuram [Col. 0298B] ecclesiasticam, excommunicationis vero sententiam, sicut rationabiliter est prolata, usque ad satisfactionem idoneam auctoritate nostra faciatis appellatione remota inviolabiliter observari; attentius provisuri ut fructus ecclesiae suae, quos iidem fratres percepisse dicuntur, et castrum praedictum, quod detinetur ab ipsis, eidem sublato appellationis obstaculo restitui cum integritate debita faciatis, contradictores censura ecclesiastica compescendo. Quod si non omnes, etc., duo vestrum ea, etc.

Datum Laterani, V Idus Julli, anno tertio decimo [(73) 1Kb] .



CII. ARCHIEPISCOPO NEOPATRENSI, ET EPISCOPO DAVALIENSI, ET AVALONENSI ELECTO. Ut bona ablata restituantur ecclesiis. (Laterani, Nonis Julii.)
[Col. 0298C]

Conquesti sunt nobis venerabiles fratres nostri Larissenus archiepiscopus et suffraganei ejus quod abbas de Plaerio [(74) 1Kb] , nobilis vir Comestabulis Romaniae, W. de Larissa dominus de Armiro, Balivus charissimi in Christo filii nostri Constantinopolitani imperatoris illustris, dominus de Valestino, et quidam alii Larissenae dioecesis monasteria, abbatias, ecclesias et possessiones alias ad eos de jure spectantes contra justitiam detinent occupatas, se habere jus patronatus in monasteriis, abbatiis et ecclesiis asserentes: qui etiam quosdam laicos Latinos et Graecos suae dioecesis nolentes debitas sibi [Col. 0298D] decimas exhibere super hac nequitia confovent et tuentur: contra quos licet pluries obtinuerint scripta nostra, non potuerunt justitiam obtinere, cum illi quibus super hoc scripsimus, postponentes humano timori divinum, plus hominibus quam Deo duxerint deferendum, processum super injuncto sibi negotio non habentes. Ne igitur jura ecclesiastica pereant per insolentiam laicorum, discretioni vestrae per apostolica scripta mandamus quatenus abbatem et nobiles memoratos et alios, ut detenta cum integritate restituant, et ab hujusmodi praesumptione desistant, monitione praemissa per censuram [Col. 0299A] ecclesiasticam appellatione remota, sicut justum fuerit, compellatis. Quod si non omnes, etc. duo vestrum, etc.

Datum Laterani, Nonis Julii, anno tertio decimo.



CIII. ARCHIEPISCOPO NEOPATRENSI ET NAZORESCENSI ET CITRENSI ELECTIS. Scribitur pro archiepiscopo Larisseno. (Laterani, VI Nonas Julii.)

[(75) 1Kb] Jam semel, secundo et tertio dilectae in Christo filiae nobili mulieri relictae bonae memoriae marchionis Montisferrati nostras dicimur litteras destinasse ut episcopatus, abbatias et alia jura ecclesiastica quae ad venerabilem fratrem nostrum Larissenum archiepiscopum pertinentia detinet occupata [Col. 0299B] restitueret Ecclesiae Larissenae. Sed ipsa nec ad monitiones venerabilium fratrum nostrorum Atheniensis et Thebani archiepiscoporum, per quos eam ad hoc mandavimus praemissa monitione compelli, voluit restituere supradicta. Quinimo non solum ea detinet, verum etiam quosdam episcopos Graecos suffraganeos ejus et alios abbates et clericos nolentes sibi exhibere reverentiam manu tenet, favorem eis super tanta eorum nequitia exhibens contra ipsum. Nolentes igitur sustinere quod per eamdem nobilem defraudetur idem archiepiscopus jure suo, discretioni vestrae per apostolica scripta mandamus quatenus ipsam ut et detenta restituat et ab hujusmodi praesumptione desistat moneatis [Col. 0299C] attentius et efficaciter inducatis, ipsam ad hoc, si necesse fuerit, censura ecclesiastica sublato appellationis obstaculo, sicut justum fuerit, compellentes, ac cogentes censura simili episcopos, abbates et clericos supradictos ad debitam obedientiam eidem archiepiscopo exhibendam. Quod si non omnes, etc., duo vestrum, etc.

Datum Laterani, VI Nonas Julii, anno tertio decimo.



CIV. SYDONIENSI ET CARDICENSI EPISCOPIS, ET ELECTO NAZORESCENSI. Ut Dimicensis episcopus ad Ecclesiam suam redire cogatur. (Laterani, III Nonas Julii.)

[Col. 0299D] Significarunt nobis venerabilis frater noster Larissenus archiepiscopus et dilecti filii procurator et canonici Dimicensis Ecclesiae quod venerabilis frater noster episcopus Dimicensis post tertium consecrationis suae diem ab Ecclesia Dimicensi recedens, bona ejus, quae ad ipsum spectant, reliquit in manibus nobilis viri comestabuli Romaniae: ad quam redire cum jam trium annorum spatium praeterierit, hactenus non curavit; propter cujus defectum ad tantam devenit eadem Ecclesia paupertatem quod vix possunt in ea tres clerici sustentari. Ideoque discretioni vestrae per apostolica scripta mandamus quatenus, si est ita, episcopum ipsum ut ad [Col. 0300A] suam Ecclesiam revertatur, monitione praemissa, per censuram ecclesiasticam appellatione postposita compellatis. Quod si non omnes etc., duo vestrum, etc.

Datum Laterani, III Nonas Julii, anno tertio decimo.



CV. NOBILIBUS VIRIS COMESTABULO ROMANIAE, W. DE LARISSA DOMINO DE ARMIRO, ET DOMINO DE VALESTINO, ET ALIIS BARONIBUS AC MILITIBUS PROVINCIAE LARISSENAE. Scribitur eis ut restituant bona Ecclesiae Larissenae. (Laterani, Nonas Julii.)

Ad ecclesiastica bona manus extendere minime deberetis, cum Ecclesiae sponsus Christus adampliaverit [Col. 0300B] vobis manus, nec gravare deberetis ecclesias, quarum creditis ministrorum precibus flecti Christum, ut vos ab hostium gravaminibus tueatur. Inde est quod nobilitatem vestram rogandam duximus et monendam quatenus restituentes Ecclesiae Larissenae si qua de bonis ipsius minus licite detinetis, permittatis venerabilem fratrem nostrum archiepiscopum Larissenum et suffraganeos suos ecclesias, abbatias, clericos, possessiones, decimas et alia jura quae ad ecclesias pertinent eorumdem pacifice possidere.

Datum Laterani, Nonis Julii, anno tertio decimo.



CVI. ARCHIEPISCOPO LARISSENO. Ut sublevet paupertatem episcopi Cardicensis (Laterani, III Nonas Julii.)
[Col. 0300C]

Cum venerabilis frater noster Cardicensis episcopus multa laboret inopia, multaque paupertate prematur, cum ex Ecclesiae suae redditibus vix posset simplex clericus sustentari, fraternitatem tuam rogamus attentius et monemus, per apostolica tibi scripta mandantes quatenus ipsius paupertati compatiens, ejusque indigentiam miseratus, ei procures in aliquo providere, ut mendicare in clericalis ordinis vituperium non cogatur.

Datum Laterani, III Nonas Julii, anno tertio decimo.



CVII. COMESTABULO ROMANIAE, DOMINO DE ARMIRO, A. DE PLAERIO, ET ALIIS BARONIBUS ET POPULIS LATINIS ET GRAECIS IN CARDICENSI DIOECESI CONSTITUTIS. Scribitur pro eodem. (Laterani, II Nonas Julii.)
[Col. 0300D]

Sanctam Dei Ecclesiam sponsam Christi honorare vos convenit, non gravare, ne forsan Christus Dominus sponsus ejus, ipsius gravamine provocatus, vos aggravet, et dum auferre sibi modicum quod habet intenditis, plura perdere vos contingat. Cum igitur venerabilis frater noster episcopus Cardicensis quaedam Ecclesiae suae jura vos asserat minus licite detinere, universitatem vestram monemus atque exhortamur in Domino quatenus detenta omnia divinae considerationis obtentu et pro sedis apostolicae [Col. 0301A] reverentia eidem Ecclesiae restituere cum integritate debita procurantes, non impediatis quominus idem episcopus abbatias, ecclesias, possessiones, decimas tam Graecorum quam Latinorum, et alia Ecclesiae suae jura valeat pacifice possidere.

Datum Laterani, II Nonas Julii, anno tertio decimo.



CVIII. ILLUSTRI CONSTANTINOPOLITANO IMPERATORI. De ablatis restituendis episcopo Citrensi. (Laterani, VI Idus Julii.)

[(76) 1Kb] Conquestionem dilecti filii Citrensis electi nobis accepimus praesentatam quod nobilis vir V. Alemannus et quidam alii milites et homines tui ecclesias Citrensem et Platamonensem, castellum etiam de Citro, decimas tam Latinorum quam Graecorum, [Col. 0301B] ac possessiones alias ad ipsum et ecclesias memoratas rationabiliter pertinentes per violentiam invaserunt, et detinent contra justitiam occupatas. Ideoque imperialem excellentiam monemus et exhortamur in Domino quatenus eos ut ecclesias et possessiones easdem ac decimas electo restituant memorato, et de perceptis satisfactionem exhibeant competentem, tradita tibi a Deo potestate compellas.

Datum Laterani, VI Idus Julii, anno tertio decimo.



CIX. EPISCOPO SIDONIENSI, ET ELECTO NAZORESCENSI, ET PROCURATORI DIMICENSI. De ablatis restituendis ecclesiae Cardicensi. (Datum, ut in alia.)
[Col. 0301C]

Conquestus est nobis venerabilis frater noster episcopus Cardicensis quod nobilis vir comestabulus Romaniae, dominus de Armiro, A. Plaerio, dominus de Valestino, Balivus charissimi in Christo filii nostri Constantinopolitani imperatoris illustris, et quidam alii Cardicensis dioecesis monasteria, abbatias, ecclesias, decimas tam Latinorum quam Graecorum, et possessiones alias ad ipsum de jure spectantes contra justitiam detinent occupatas, se habere jus patronatus in monasteriis, abbatiis et ecclesiis asserentes qui etiam quosdam laicos Latinos et Graecos ipsius dioecesis nolentes decimas sibi debitas exhibere super hac nequitia confovent et tuentur: contra quos, licet pluries obtinuerit scripta [Col. 0301D] nostra, non potuit justitiam obtinere, cum illi quibus super hoc scripsimus, postponentes humano timori divinum, plus hominibus quam Deo duxerint deferendum, processum super injuncto sibi negotio non habentes. Ne igitur jura ecclesiastica pereant per insolentiam laicorum, discretioni vestrae per apostolica scripta mandamus quatenus nobiles praedictos et alios, ut et integre detenta restituant, et ab hujusmodi praesumptione desistant, monitione praemissa, censura ecclesiastica appellatione remota sicut justum fuerit, compellatis. Quod si non omnes, etc., duo vestrum ea, etc.

Datum, ut in alia.



CX. ARCHIEPISCOPO THEBANO, ET DAVALIENSI ET SYDONIENSI EPISCOPIS. De libera potestate testandi in favorem Ecclesiarum. (Datum, ut in alia.)
[Col. 0302A]

[(77) 1Kb] Venerabilium fratrum nostrorum archiepiscoporum et episcoporum ac dilectorum filiorum aliorum praelatorum Constantinopolitani imperii gravem nuper accepimus quaestionem quod nobilis vir Otto de Roca dominus Athenarum, et alii barones, et milites ipsius imperii communiter inhibuerunt in eorum gravissimum detrimentum ne quis de possessionibus suis in vita sua conferat, vel in extremo articulo condat ecclesiis testamentum. Cum igitur ex inhibitione hujusmodi et ecclesiarum dispendium et inhibentium [Col. 0302B] interitus procuretur, fraternitati vestrae per apostolica scripta mandamus quatenus illos ut eamdem inhibitionem relaxent moneatis attentius et efficaciter inducatis, ipsos ad id, si necesse fuerit, per censuram ecclesiasticam appellatione remota, sicut justum fuerit, compellentes. Quod si non omnes, etc., duo vestrum ea, etc.

Datum, ut in alia.



CXI. SYDONIENSI ET CARDICENSI EPISCOPIS, ET ELECTO NAZORESCENSI. De ablatis restituendis Ecclesiae Citrensi. (Datum, ut in alia.)

[(78) 1Kb] Conquestionem dilecti filii Citrensis electi nobis [Col. 0302C] accepimus praesentatam quod nobiles viri V. Alemannus et quidam alii Citrensis dioecesis ecclesias Citrensem et Platamonensem, castellum etiam de Citro, decimas tam Graecorum quam Latinorum, ac possessiones alias ad ipsum et ecclesias memoratas rationabiliter pertinentes per violentiam invaserunt, et detinent contra justitiam occupatas. Quocirca discretioni vestrae per apostolica scripta mandamus quatenus illos ut ecclesias, decimas et possessiones easdem electo memorato restituant, et de perceptis satisfactionem exhibeant competentem, monitione praemissa per censuram ecclesiasticam, appellatione remota, sicut justum fuerit, compellatis. Testes autem qui fuerint nominati, si se gratia, odio, vel timore subtraxerint, per censuram [Col. 0302D] eamdem, appellatione remota, cogatis perhibere testimonium veritati. Quod si non omnes, etc., duo vestrum ea, etc.

Datum, ut in alia.



CXII. ARCHIEPISCOPO NEOPATRENSI, ET EPISCOPO DAVALIENSI, ET ELECTO CITRENSI. De decimis solvendis. (Datum, ut in alia.)

[(79) 1Kb] Conquesti sunt nobis venerabiles fratres nostri Larissenus archiepiscopus et suffraganei ejus quod nobilis mulier relicta bonae memoriae marchionis Montisferrati decimas ipsis debitas nec ipsa persolvit, [Col. 0303A] nec ab hominibus suis Graecis videlicet et Latinis permittit exsolvi. Cum igitur decimae, quae tributa sunt egentium animarum, a laicis sine salutis periculo detinere non possint, discretioni vestrae per apostolica scripta mandamus quatenus eamdem nobilem, ut debitas decimas et ipsa persolvat eisdem, et ab aliis persolvi permittat; monitione praemissa per censuram ecclesiasticam appellatione postposita compellatis. Quod si non omnes, etc., duo vestrum ea, etc.

Datum, ut in alia, etc.



CXIII. ARCHIEPISCOPO NEOPATRENSI ET PRIORI SANCTI DEMETRII THESSALONICENSIS, ET PROCURATORI EPISCOPATUS DIMICENSIS. (Laterani, Nonis Julii.)
[Col. 0303B]

Lacrymabilem venerabilis fratris nostri Cardicensis episcopi, etc., ut supra epist. CI. per totum.

Datum Laterani, Nonis Julii, pontificatus nostri anno tertio decimo [(80) 1Kb] .



CXIV. CARDICENSI, SYDONIENSI, ET FERMOPILENSI EPISCOPIS. De subjectione monasterii de Sciro. (Laterani, Idibus Julii.)

Dilecti filii prior et capitulum Dominici sepulcri suam nobis obtulere querelam quod cum dilectus filius noster Benedictus tituli Sanctae Susannae presbyter cardinalis, qui tunc in partibus Romaniae legationis officio fungebatur, monasterium Sancti Lucae de Sciro cum pertinentiis suis ipsis et eorum [Col. 0303C] ecclesiae pia devotione duxerit concedendum, abbas et monachi ejusdem monasterii Graeci Davaliensis dioecesis dicti cardinalis concessioni temere obviantes, fulti quorumdam auctoritate potentum, debitam eisdem obedientiam et reverentiam contumaciter denegant exhibere, et tam ipsi quam praedicti potentes ipsis super eodem monasterio graves molestias inferre praesumunt. Nolentes igitur praedictos priorem et fratres in sua pati justitia laesionem, fraternitati vestrae per apostolica scripta mandamus quatenus abbatem et monachos memoratos, ut ipsis priori et capitulo debitam exhibeant obedientiam et honorem, et laicos, ut ab eorum molestationibus indebitis penitus conquiescant, monitione praemissa [Col. 0303D] per censuram ecclesiasticam appellatione postposita compellatis. Nullis litteris veritati et justitiae praejudicantibus a sede apostolica impetratis. Quod si non omnes, etc., duo vestrum, etc.

Datum Laterani, Idibus Julii, pontificatus nostri anno tertio decimo.



CXV. ILLUSTRI CONSTANTINOPOLITANO IMPERATORI. De eadem re. (Laterani, Idibus Julii.)

Si te servum recognoscis illius per quem datur potentialiter omnis honor et conceditur principatus, honorare te condecet sanctam Dei Ecclesiam, sponsam [Col. 0304A] Christi, et ejus ministros sceptro tuae potentiae ab hostium incursibus defensare, ut dum commoditatibus summi Regis pie intenderis ministrorum, in temporali regno te ipsius dextera tueatur. Sane, sicut a dilectis filiis priore ac capitulo Dominici sepulcri nobis exstitit reseratum, cum eisdem monasterium Sancti Lucae de Sciro cum pertinentiis suis auctoritate sedis apostolicae sit concessum, imperialis excellentia super eodem monasterio ipsis non exhibet, prout convenit, se benignam, sed potius permittit eos ab aliis indebite molestari. Propter quod nobis humiliter supplicarunt ut pro eis tibi scribere dignaremur. Nos igitur ipsorum supplicationibus inclinati, serenitatem tuam monemus attentius et exhortamur in Domino quatenus divinae [Col. 0304B] considerationis obtentu, et pro sedis apostolicae reverentia, et te ipsis exhibeas super eodem monasterio favorabilem et benignum, ac eorum molestatores ab ipsorum vexationibus desistere compellas tibi tradita potestate, non impediens aliquatenus quo minus iidem dictum monasterium valeant pacifice possidere.

Datum Laterani, Idibus Julii, pontificatus nostri anno tertio decimo.



CXVI. ARCHIEPISCOPO NEOPATRENSI, ET EPISCOPO SIDONIENSI, ET ELECTO NAZORESCENSI. Dantur conservatores episcopo Cardicensi. (Laterani, VI Idus Julii.)

Cum venerabilem fratrem nostrum B. Cardicensem [Col. 0304C] episcopum et Ecclesiam sibi commissam sub protectione sedis apostolicae receperimus, nolumus, sicut nec velle debemus, ut a quoquam temere molestetur. Ideoque discretioni vestrae per apostolica scripta mandamus quatenus non permittatis eum contra tenorem protectionic nostrae ab aliquo indebite molestari. Quod si non omnes, etc., duo vestrum, etc.

Datum Laterani, VI Idus Julii, pontificatus nostri anno tertio decimo.



CXVII. ILLUSTRI CONSTANTINOPOLITANO IMPERATORI. De tuitione episcopi Cardicensis. (Laterani.)

[Col. 0304D] Querelam venerabilis fratris nostri Cardicensis episcopi recepimus continentem quod dilecti filii fratres hospitalis Jerosolymitani sub tua jurisdictione morantes ei super castro Cardicensi, ecclesiis, possessionibus et rebus aliis violentiam inferunt et gravamen, quamvis praedicta sint ipsi episcopo per judices a sede apostolica delegatos sententialiter restituta. Ideoque imperialem excellentiam monemus et hortamur in Domino quatenus praedictum episcopum, ne ab aliquibus super his quae ipsi sunt ratione praevia restituta indebite molestetur, potestate tibi tradita tuearis.

Datum Laterani, etc., ut in alia.



CXVIII. SALZEBURGENSI ET MAGDEBURGENSI ARCHIEPISCOPIS [(81) 1Kb] , ET ABBATI DE PIGAVIA MERSEBURGENSIS DIOECESIS [(82) 1Kb] . De matrimonio filiae Marchionis Misnensis. (Laterani, II Kal. Augusti.)
[Col. 0305A]

[(83) 1Kb] Dilectus filius nobilis vir dux Austriae [(84) 1Kb] per suas nobis litteras intimavit quod cum insignitus sit charactere crucifixi, cum multitudine armatorum proficisci disponens in subsidium terrae sanctae, ac filium in aetate tenera constitutum et terram suam nulli commodius quam nobili viro marchioni Misnensi [(85) 1Kb] valeat commendare, per suos et ejusdem marchionis amicos habitus et tractatus de matrimonio inter filium suum et ejusdem marchionis filiam contrahendo, ut hoc facto securius ei committeret [Col. 0305B] terram suam: Verum nonnullis firmiter asserentibus quod in quinto et quarto consanguinitatis gradu se dicti pueri contingebant, non fuit ulterius in eodem facto processum. Unde tam supradicti nobiles quam multi magnates alii per suas nobis litteras humiliter supplicarunt ut multiplici utilitate pensata quae speratur ex hujusmodi copula proventura, dispensare cum praedictis personis ex benignitate apostolica dignaremur, quatenus eisdem matrimonialiter copulari ex nostra permissione liceret. Quocirca praesentium vobis auctoritate mandamus quatenus de gradibus consanguinitatum utrinque ac universa genealogiae serie, a stipite scilicet usque ad personas illas de quarum conjunctione [Col. 0305C] tractatur, et an scandalum ex hoc facto valeat suboriri, et de necessitate urgente ac evidenti utilitate, quae dispensationis gratiam [(86) 1Kb] solent in hujusmodi suadere, inquiratis diligentissime veritatem, et quod inveneritis per vestras litteras fideliter intimetis; ut per vos certiores effecti, prout expedire viderimus in eodem negotio procedamus. Quod si non omnes, etc., duo vestrum, etc.

Datum Laterani, II Kal. Augusti, pontificatus nostri anno tertio decimo.



CXIX. MAGISTRO ET FRATRIBUS JEROSOLYMITANI HOSPITALIS. Confirmat donationem factam a rege Armeniae. (Laterani, III Nonas Augusti.)

Ex litteris charissimi in Christo filii nostri Leonis [Col. 0305D] Armeniae regis illustris accepimus quod ipse ob reverentiam [Col. 0306A] apostolicae sedis et nostram, et quia necessarium ei contulistis adversus barbarorum multitudinem regnum ejus volentium intrare succursum. civitatem Saleph, castellum novum, et Camard. cum omnibus ipsorum pertinentiis et divisionibus assignatis, et cum omni jure ad ea terra et mari spectante, sicut in privilegio confecto suo exinde continetur, domui contulit Hospitalis. Eapropter, dilecti in Domino filii, vestris justis precibus inclinati, praedicta omnia, sicut juste ac pacifice possidetis, vobis et per vos domui vestrae auctoritate apostolica confirmamus et praesentis scripti patrocinio communimus. Ad majorem autem domus vestrae cautelam, ejusdem regis litteras de verbo ad verbum praesentibus duximus litteris inserendas: [Col. 0306B] quarum tenor est talis: »Reverendissimo in Christo Patri et domino Innocentio Dei gratia sanctae et universalis Ecclesiae summo pontifici Leo per eamdem et Romani [(87) 1Kb] imperii gratiam rex Armeniae, sanctitatis suae servus, sanctaeque Romanae Ecclesiae nova, devota, et obediens planta, cum omnimoda reverentia grata servitia et pedum oscula. Reverendae ac recolendae dominationi vestrae cupimus innotescat venerabiles magistrum et conventum sanctae domus Hospitalis praeterita aestate, mense videlicet Augusto, sanctae sedis apostolicae amore atque reverentia, non solum nobis, verum etiam universae Christianitati magnum et necessarium contulisse succursum contra infinitam paganorum [Col. 0306C] barbariem super nos et regnum nostrum aggregatam, quam Deus disperdat. Pro quo a beatitudine vestra, tanquam viri strenui vicem Machabaeorum gerentes, promeruerunt dignius commendari. Eapropter, reverende Pater et domine celeberrime, pro tam fortunato ac necessario succursu nobis et Christianitati ab eisdem collato, Deo, a quo bona cuncta procedunt, sanctae Romanae Ecclesiae et vobis ipsius vices digne gerenti copiosas exsolvimus gratiarum actiones et a beatitudine vestra illos petimus inde regratiari. Unde quia dignus est operarius mercede, ex regalis largitatis nostrae munificentia, pro salute animae nostrae nostrorumque omnium progenitorum, habentes prae oculis cordis quia sicut aqua exstinguit ignem, ita eleemosyna exstinguit [Col. 0306D] peccatum, donamus et concedimus sanctae domui [Col. 0307A] Hospitalis amodo in perpetuum, respectu et reverentia sanctae sedis apostolicae, atque bonorum meritorum suorum exigentia, civitatem Saleph, castellum novum, et Camard. cum omnibus pertinentiis ipsorum et divisionibus signatis, et cum omni jure per terram, per mare sibi pertinente, secundum continentiam scripti inde privilegii sigillo nostro regali muniti et corroborati. Insuper de sanctitate ac religione eorum plenam habentes spem et fiduciam, venerabilibus fratribus Garino de Monte Acuto magistro et conventui sanctae domus Hospitalis specialiter personam nostram et personam dilecti nepotis nostri Raymundi Rupini legitimi haeredis nostri et totam terram nostram; quam modo habemus, et quam, Deo dante, acquisituri sumus, [Col. 0307B] post Deum et Dominum nostrum in vita nostra et post decessum nostrum attentius recommendamus. Cujus donationis et concessionis nostrae beneficium et recommendationem factam venerabilibus praedictis confratribus a circumspecta dominatione vestra flagitamus per apostolica privilegia confirmari et corroborari, ut ne quis deinceps cognito hujus nostrae donationis, concessionis et recommendationis tenore auctoritate apostolica confirmato, in aliquo ausu temerario contraire praesumat.«

»Datum Tharsi Ciliciae, medio mense Aprilis.« Nulli ergo omnino hominum liceat hanc paginam nostrae confirmationis infringere vel ei, etc., usque [Col. 0307C] incursurum.«

Datum Laterani, III Nonas Augusti, pontificatus nostri anno tertio decimo.



CXX. ARCHIEPISCOPO NEOPATRENSI, ET PRIORI SANCTI DEMETRII THESSALONICENSIS, ET PROCURATORI EPISCOPATUS DIMICENSIS. Committitur eis causa episcopi Cardicensis adversus Hospitalarios. (Laterani, XIX Kal. Septembris.)

Lacrymabilem venerabilis fratris nostri Cardicensis episcopi, etc., ut supra epist. CI, usque Fermopilensis, quibus episcopus ipse causam super hoc obtinuit delegari, eum in possessionem castri praedicti et pertinentiarum ipsius ac casalium omnium [Col. 0307D] et possessionum pertinentium ad Ecclesiam Cardicensem causa rei servandae miserunt, fratres ipsos, quia contumaciter resistebant, excommunicationis vinculo innodantes, nobis humiliter idem episcopus supplicavit ut eamdem excommunicationis sententiam auctoritate dignaremur apostolica roborare ac ratum habere processum judicum praedictorum. Caeterum quidam de fratribus dicti Hospitalis coram dilecto filio Benedicto tituli Sanctae Susannae presbytero cardinale, quem eis dedimus auditorem, mandatum ab eorum magistro procuratorium exhibentes, proposuerunt econtra quod idem episcopus super praemissis composuerat cum eisdem, nobis humiliter supplicantes ut compositionem ipsam auctoritate curaremus apostolica confirmare. Praefatus [Col. 0308A] vero episcopus humiliter supplicavit ut quia eadem compositio redundat in enorme damnum Ecclesiae. Cardicensis et sine consensu capituli facta fuit, pro qua etiam compositione irritanda nuntius et procurator capituli ad hoc specialiter destinatus nobis humiliter supplicavit, illam irritare auctoritate apostolica dignaremur. Ideoque discretioni vestrae per apostolica scripta mandamus quatenus dictam excommunicationis sententiam, sicut rationabiliter est prolata, usque ad satisfactionem idoneam auctoritate nostra facientes appellatione remota inviolabiliter observari, causam convocatis partibus audiatis, et quod canonicum fuerit appellatione postposita decernentes, faciatis quod statueritis per censuram ecclesiasticam firmiter observari; attentius [Col. 0308B] provisuri ut fructus Ecclesiae suae, quos iidem fratres percepisse dicuntur, et castrum praedictum, quod detinetur ab ipsis, eidem sublato appellationis obstaculo restitui cum integritate debita faciatis, contradictores per censuram ecclesiasticam compescendo. Quod si non omnes, etc., tu, frater archiepiscope, cum eorum altero ea, etc.

Datum Laterani, XIX Kal. Septembris, pontificatus nostri anno tertio decimo.



CXXI. MABILIAE MULIERI JANUENSI. Ut fructus pignoris in sortem computentur. (Laterani, XV Kal. Septembris.)

Cum a nobis petitur quod justum est et honestum, tam vigor aequitatis quam ordo exigit rationis ut id [Col. 0308C] per sollicitudinem officii nostri ad debitum perducatur effectum. Eapropter, dilecta in Christo filia, tuis justis postulationibus grato concurrentes assensu, sententiam quam dilectus filius noster Pelagius Sanctae Luciae ad septa solis diaconis cardinalis pro causa quae vertebatur inter te ac dilectum filium Henricum Mallon. super medietate domus et turris de Moneta, terra de Sauri, et quadam summa pecuniae, de mandato nostro rationabiliter promulgavit, sicut est justa, et in ipsius cardinalis authentico continetur, auctoritate apostolica confirmamus et praesentis scripti patrocinio communimus: cujus tenor est talis: »Pelagius Dei gratia Sanctae Luciae ad Septa Solis diaconis cardinalis, dilectae in Christo [Col. 0308D] Mabiliae mulieri Januensi salutem in omnium Salvatore. Cum olim ab Ottone judice sexaginta libras mutuo accepisses, Henrico Mallon. fratre tuo et duobus aliis, praeter obligationem aliam, fidejussoribus sibi datis, licet sub poena dupli eos indemnes promiseris conservare, adveniente solutionis termino non solvisti. Propter quod praefatus Henricus frater tuus, creditore sibi suam contra te actionem cedente, in sexaginta libris satisfecit eidem. Cumque post annum, quo in mora fuisti solvendi, dictus Henricus te coram consulibus Januensibus convenisset, centum viginti libras a te nomine sortis et poenae seu damni petens, tu sexaginta libras te sibi debere, quas idem pro te creditori solverat, recognoscens, alias sexaginta negasti, asserens [Col. 0309A] nullum eum ex hoc damnum aliquatenus incurrisse. Demum cardinale marito tuo, quem procuratorem institueras, nec pignus banni dare consulibus nec respondere volente, iidem consules laudaverunt quod idem Henricus valens centum viginti libras in tuis bonis haberet, per civitatem praeconizari nihilominus facientes quod quicunque medietatem domus et turris de Moneta et terram de Sauro ad te pertinentem vellet emere, cum praedicto Henrico de pretio conveniret. Interim autem a te ac marito tuo pro centum viginti libris possessionibus quibusdam distractis, memorati consules auferentes vobis sexaginta de illis, memorato Henrico solverunt, pignoribus eidem pro sexaginta libris tantummodo remanentibus obligatis. Caeterum post biennium [Col. 0309B] elapsum a sententia consulum praedictorum, idem Henricus pignora, quae ducentas quinquaginta libras communi aestimatorum aestimatione valebant, duobus consanguineis suis pro libris sexaginta distraxit, pro eadem summa recomparans postea eadem ab eisdem. Qui cum processu temporis a saepedicto cardinale, marito tuo super restituendis praedictis possessionibus et usuris fuisset coram venerabili fratre nostro archiepiscopo Januensi conventus, ad sedem apostolicam appellavit. Ubi cum de communi assensu partium ad eumdem archiepiscopum litterae fuissent obtentae, idem archiepiscopus, auditis hinc inde propositis, consulum sententiam confirmavit, actione de fraude venditionis eidem cardinali servata; [Col. 0309C] qui ab eodem archiepiscopo reputans se gravatum, ad sedem apostolicam appellavit. Eodem itaque cardinale ac B. adversae partis procuratore in nostra praesentia ex delegatione apostolica constitutis, idem B. ab observatione judicii memorati petiit se absolvi, cum causa ipsa, sicut idem conabatur astruere, civilis esset et inter personas laicas agitata, et ipsius cognitio ad Ecclesiam nullatenus pertineret; maxime cum jam dudum pro H. fuerit sententia lata, quae in auctoritatem rei transiit judicatae. Ex tua vero fuit parte propositum quod cum causa eadem de utriusque partis procuratorum assensu fuerit archiepiscopo memorato commissa, et ab eodem pro Henrico sententia lata, quam etiam idem H. sub eo litigans approbavit, viginti sex libras [Col. 0309D] sex solidis minus, quae forti sibi debitae minus licite accesserunt, percipiens ultra fortem adjudicatam eidem, jure ad judicium ecclesiasticum pertinebat. Nos igitur utriusque partis allegationibus, instrumentis, concessionibus et rationibus aliis diligenter inspectis et cognitis, quod a saepedicti Henrici procuratore de ecclesiastica jurisdictione proponitur omnino frivolum reputantes, cum idem H. in judicium Ecclesiae consenserit sua sponte, de prudentum virorum consilio sententiam consulum confirmamus. Verum cum post solutionem sexaginta librarum, quas consules eidem H. fecerunt persolvi, nonnisi pro residuis sexaginta memorata [Col. 0310A] pignora remanserint obligata, nec consulum intentio fuerit quod res ducentas quinquaginta libras valentes eidem H. pro sexaginta cederent in solutum, sed satisfacto sibi de ipsis, idem eas restituerit debitori, et eidem H. viginti sex libras sex solidis minus ante distractionem rerum ex fructibus perceperit earumdem, quas in sorte debuit computare, cum fructus a creditore seu fidejussore percepti secundum jura civilia extenuent debiti quantitatem, te ad supplementum sexaginta librarum, viginti sex libris sex solidis minus perceptis ex fructibus computatis in eis Henricum et eumdem Henricum tibi ad restitutionem supradictae medietatis domus et turris de Moneta cum terra de Sauro sententialiter condemnamus.« Nulli ergo omnino hominum liceat [Col. 0310B] hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, etc., usque incursurum.

Datum Laterani XV Kal. Septembris, pontificatus nostri anno tertio decimo.



CXXII. CATHOLICO, ARCHIEPISCOPIS ET EPISCOPIS PER ARMENIAM CONSTITUTIS. Datur eis privilegium. (Laterani, XIII Kal. Septembris.)

Cum juxta canonicas et legitimas sanctiones sententia quae a non suo judice fertur in quemquam, nec nomen sententiae mereatur habere, praesentium auctoritate statuimus ut nullus omnino qui ordinariam vel [Col. 0310C] delegatam jurisdictionem in vos vel vestros subditos non habuerit, sententiam ferre praesumat: quae si forsan lata fuerit, ipsam decernimus irritam et inanem. Firmiter etiam inhibemus ne quis jurisdictionem in vos vel subditos vestros habens, vos aut ipsos injuste molestet. Nulli ergo omnino hominum liceat hanc paginam nostrae constitutionis et inhibitionis infringere, vel ei ausu temerario contraire. Si quis autem hoc attentare praesumpserit, etc., usque incursurum.

Datum Laterani, XIII Kal. Septembris, pontificatus nostri anno tertio decimo.



CXXIII. EPISCOPO CREMONENSI. De controversia pro principatu Antiocheno. (Laterani.)
[Col. 0310D]

[(88) 1Kb] Occasione discordiae quae inter charissimum in Christo filium nostrum Leonem illustrem regem Armeniae nomine R. nepotis sui ex parte una et dilectum filium nobilem virum comitem Tripolitanum ex altera super principatu Antiocheno agitari dignoscitur, gravia personarum et rerum hactenus pericula provenerunt, et nisi fuerit judicio vel concordia terminata, graviora timentur procul dubio proventura. Unde nos, qui juxta verbum Apostoli facti sumus sapientibus et insipientibus debitores, et de regno Dei tollere scandala ex debito tenemur officii pastoralis, diversis personis saepe super ipso negotio [Col. 0311A] direxisse meminimus scripta nostra. Sed humani generis inimico, qui paci fidelium invidet, faciente, idem non potuit negotium terminari, sed necdum auspicia judicialis conditionis accepit. Nuper autem praefatus rex, dilectis filiis abbate Sanctae Mariae trium arcuum et Arcivardo milite et Bovone Latino cancellario suo ad sedem apostolicam destinatis, per eosdem nobis humiliter supplicavit ut cum ejus desiderii votum existat ut contra Christianos nullatenus arma sumat, sed acies suas dirigat contra inimicos fidei Christianae, supradicto pupillo nepoti suo super principatu jamdicto justitiae faceremus plenitudinem exhiberi. Cum igitur plenam geramus de tua discretione fiduciam, et ejusdem negotii merita ex magna tibi parte sint nota, de fratrum [Col. 0311B] nostrorum consilio causam ipsam sub hac forma tibi duximus committendam, per apostolica scripta mandantes quatenus cum ad partes illas, Deo duce, perveneris, ad concordiam utramque partem moveas efficaciter et inducas. Quae si forte nequiverit provenire, tu associatis tibi duobus viris providis et honestis in quos partes convenerint, audias causam ipsam, et eamdem cum ipsis vel eorum altero, si ambo nequiverint interesse, sublato cujuslibet contradictionis vel appellationis obstaculo fine debito terminare procures, illud idem neutro eorum interesse valente facturus nihilominus per te ipsum. Quod si partes in hujusmodi viros nequiverint convenire, venerabiles fratres nostros Jerosolymitanum apostolicae sedis legatum et Antiochenum patriarchas [Col. 0311C] in collegas assumas, cum quibus vel eorum altero secundum praescriptam formam eamdem causam appellatione remota decidas, faciens quod decreveris per censuram ecclesiasticam firmiter observari. Si vero alterutra partium duxerit resistendum, tam per indigenas terrae quam etiam peregrinos rebellionem ejus facies edomari. Proviso prudenter ut interim nulla penitus inter dictos regem et comitem guerra fiat, sed treugae ad invicem observentur, ad quas utramque partem volumus et mandamus, si fuerit necesse, compelli, cum simul non sit et armis et legibus contendendum. Caeterum si quidquam humanitus tibi contigerit, propter quod mandatum non possis apostolicum adimplere, illud [Col. 0311D] ipsum duo pariter patriarchae freti auctoritate praesentium exsequantur.

Datum Laterani, etc., per totum ut in alia.



CXXIV UNIVERSIS ABBATIBUS NIGRI ORDINIS [(89) 1Kb] PER ROTHOMAGENSEM PROVINCIAM [(90) 1Kb] CONSTITUTIS. De capitulo celebrando semel in anno. (Laterani, XIII Kal. Septembris.)
[Col. 0312A]

Ordinem religionis plantare ac fovere plantatum ex officii nostri debito provocamur, et sic religiosorum petitionibus apostolicum nos convenit praebere patrocinium et favorem quod sub regimine ac gubernatione nostra valeant assiduis proficere incrementis. Sane gaudemus in Domino, a quo est omne datum optimum et omne donum perfectum, quod divinitus inspirati ad corrigendos excessus qui aliquando in vestris monasteriis, suadente inimico humani generis, committuntur, studium efficax adhibetis [Col. 0312B] ut inquinamentis malitiae ac dissolutionis vitiis abdicatis, efficacius possitis vos divinae subdere servituti, et per opera pietatis gratiorem praestare Altissimo famulatum. Ut autem per favorem apostolicum regularia suscipiant instituta vigorem, neque possint per alicujus insolentiam enervari, ut liceret vobis de nostra promissione petistis semel in anno [(91) 1Kb] sub aliquo abbate [(92) 1Kb] religioso et humili ejusdem provinciae capitulum celebrare; ubi per consultationem omnium, tam abbatum excesus quam dissolutiones monachorum, salvo per omnia jure [(93) 1Kb] praelatorum comprovincialium, compescantur, volentes de quarto in quartum annum per vos vel nuntios vestros ad apostolorum limina visitanda teneri, recepturi a nobis salubria monita et praecepta, [Col. 0312C] quibus vigor religionis monasticae foveatur. Nos vero vestris postulationibus annuentes, charitati vestrae concedimus ut hoc salutare propositum incipiatis exsequi diligenter, et quid ex ipso proveniat nobis fideliter intimetis, ut si viderimus quod per exsecutionem ipsius religionis honestas suscipiat incrementum, quod ad robur perpetuae firmitatis super eo fuerit statuendum, securius et cautius statuamus.

Datum Laterani, XIII Kal. Septembris, anno tertio decimo.



CXXV. MAGISTRO ET FRATRIBUS HOSPITALIS TEUTONICORUM ACCONENSI. Ne alba pallia deferant. (Laterani, VI Kal. Septembris.)
[Col. 0312D]

Suam nobis dilecti filii fratres militiae Templi [Col. 0313A] querimoniam obtulerunt quod cum in primordio institutionis ordinis sui eis fuerit ab apostolica sede concessum ut in religionis signum milites militiae Templi albis palliis uterentur ad differentiam aliorum, vos, in confusionem ordinis supradicti, nuper alba pallia portare coepistis. Nolentes igitur ut ex hoc inter vos et ipsos aemulationis seu discordiae materia suscitetur, praesentium vobis auctoritate praecipiendo mandamus quatenus vestro contenti habitu existentes, hujusmodi alba pallia, quae, sicut praemissum est, in signum religionis concessa fuerunt Templariis antedictis, nullatenus deferatis. Alioquin venerabili fratri nostro patriarchae Jerosolymitano apostolicae sedis legato nostris damus litteris in mandatis ut inquisita plenius et cognita [Col. 0313B] veritate, id appellatione remota super hoc statuat quod religioni pariter et saluti viderit expedire.

Datum Laterani, VI Kal. Septembris, pontificatus nostri anno tertio decimo.



CXXVI. Super eodem. (Datum, ut in alia.)

Suam nobis dilecti filii, etc., in eumdem modum ut in alia, usque ad differentiam aliorum, dilecti filii magister et fratres Hospitalis Teutonicorum Acconensis in confusionem ordinis supradicti nuper alba pallia portare coeperunt. Nolentes igitur ut ex hoc inter praedictos fratres aemulationis seu discordiae materia suscitetur, eisdem magistro et fratribus Hospitalis dedimus in praeceptis ut suo contenti habitu [Col. 0313C] existentes, hujusmodi alba pallia nullatenus deferant, quae, sicut praemissum est, in religionis signum concessa fuerunt Templariis antedictis. Quocirca fraternitati tuae per apostolica scripta mandamus quatenus inquisita plenius et cognita veritate, id super hoc statuas appellatione remota quod religioni pariter et saluti videris expedire, faciens quod statueris per censuram ecclesiasticam firmiter observari.

Datum ut in alia per totum.



CXXVII. ROTHOMAGENSI ARCHIEPISCOPO. Respondet ad ejus consulta. (Laterani, Kal. Septembris.)

[Col. 0313D] [(94) 1Kb] Cum contingat interdum quod laici ad monasteria convolantes, a suis abbatibus tonsorentur, apostolicae sedis oraculum requisiti an clericatus ordo in tonsura hujusmodi conferatur. Super quo fraternitati tuae taliter respondemus, quod cum in septima synodo sit statutum ut lectores per manus impositionem licentia sit unicuique abbati in proprio monasterio solummodo faciendi, dummodo ipsi ab episcopo, secundum morem perficiendorum abbatum, manus impositio facta noscatur, et constet eum existere sacerdotem, per primam tonsuram a talibus abbatibus juxta formam Ecclesiae datam clericalis [Col. 0314A] ordo confertur. Praeterea cum quidam super aliquo litigantes, ad diversos judices litteras impetrant, quorum quidam obtenti a parte altera tibi mandant ut partem adversam denunties excommunicationis sententiae subjacere, aliis judicibus tibi postmodum injungentibus ut eamdem denunties absolutam [(95) 1Kb] , quaeris a nobis an utriusque, vel neutris, vel alterutris saltem obedire debeas in hac parte. Super quo tuae prudentiae respondentes, credimus distinguendum an cum primum mandatum recepisse dignosceris, tibi forsan innotuit inter illos et alios super jurisdictione discordiam suscitatam, an super hoc nihil omnino scivisti. Et quidem si super contentione hujusmodi nihil tibi penitus innotescit cum primum mandatum recipere te contingit, [Col. 0314B] illud debes humiliter exsecutioni mandare. Sed si postea contrarium tibi ab aliis demandetur, tunc litterarum ad utrosque a sede apostolica obtentarum copia postulata, quas auctoritate praesentium districte praecipimus exhiberi, si ex ipsarum tenore deprehenderis evidenter, ita quod non sit aliquatenus haesitandum, quod litterae quae ad illos a quibus secundum mandatum receperis impetratae noscuntur, expresse revocent litteras aliorum, tu illud intrepidus exsequaris quod secundo tibi loco mandatur. Si vero ex litterarum inspectione manifeste [(96) 1Kb] tibi constet quod litterae obtentae ad illos qui primum dedere mandatum per alias minime revocantur, secundum mandatum nullatenus exsequaris. Quod si super hoc tibi fuerit merito dubitandum, [Col. 0314C] ad exsequendum secundum mandatum te procedere non oportet donec juxta cujusdam nostrae constitutionis tenorem inter eos hujusmodi contentio sopiatur. Et id ipsum facere debes, si primo mandato recepto, et nondum exsecutioni mandato, tibi forsitan innotuerit quod inter se, super jurisdictione videlicet demandata, coeperint disceptare [(97) 1Kb] . Caeterum in his omnibus puram et providam te convenit intentionem habere, ne vel ad declinandum mandatum dubitare te dicas ubi dubitandum non est, vel ad mandatum etiam exsequendum te asseras esse certum ubi certus esse non debes. Licet autem ex his certa tibi detur doctrina qualiter in hujusmodi debeas te habere, nulla tamen attribuitur [Col. 0314D] potestas ut inter delegatos aut partes de jurisdictione debeas judicare. Insuper requisisti, cum quis conqueritur in se a suo episcopo post appellationem ad nos legitime interpositam vel alias injuste excommunicationis sententiam promulgatam [(98) 1Kb] , et nos judicibus damus nostris litteris, in mandatis ut si ita est, vel juxta formam Ecclesiae illis beneficium absolutionis impendant, vel eamdem sententiam denuntient nullam esse, ac episcopus paratus sit probare se in illum, antequam vocem appellationis emitteret, vel alias juste hujusmodi sententiam protulisse, an probationibus non admissis, judicibus [Col. 0315A] liceat excommunicatum absolvere, vel denuntiare sententiam nullam esse. Ad quod tibi taliter respondemus, quod super jam dicto casu non consuevimus, si bene meminimus, sub praescripta forma judicibus scribere, sed sub ista, ut videlicet, si excommunicationis sententiam post appellationem ad nos legitime interpositam invenerint esse latam, ipsam denuntiantes penitus nullam esse, audiant si quid fuerit quaestionis [(99) 1Kb] ; alioquin recepta juxta formam Ecclesiae cautione impendant absolutionis beneficium conquerenti, et injuncto sibi quod de jure fuerit injungendum, audiant causam, et eamdem fine debito terminare procurent. Sed si forsan appareat nos in jam dicto casu sub praenotata quandoque forma scripsisse, et in altero utique casuum [Col. 0315B] praedictorum, cum videlicet quis conqueritur se post appellationem ad nos legitime interpositam excommunicatione fuisse notatum, semper utriuslibet partis probationes sunt admittendae antequam ad decernendum super hoc aliquid procedatur; per quas denique apparebit an absolutione indigeat conquerens, vel denuntiandus sit potius non ligatus. In reliquo vero casu, cum videlicet excommunicatum quis se asseverat injuste, vix unquam [(100) 1Kb] ejus est, antequam absolutus fuerit, probatio admittenda, nisi tunc tantum cum asserit in excommunicationis sententia intolerabilem errorem fuisse patenter expressum: ad quod probandum admittitur antequam absolutionis gratiam consequatur. Verum si proponat [Col. 0315C] se simpliciter excommunicatum injuste, ac episcopus ad probandum quod juste ipsum excommunicaverit suas postulet probationes admitti, non est ante absolutionem illius aliquatenus audiendus, cum etsi pro certo constaret in illum rationabiliter excommunicationis sententiam promulgatam, nihilominus ei esset absolutio secundum formam Ecclesiae impendenda [(101) 1Kb] humiliter postulanti. Et ideo in hoc casu illum credimus juxta formam Ecclesiae protinus absolvendum, ut sic demum probationibus utriusque partis admissis, utrum juste an injuste ligatus fuerit decernatur.

Datum Laterani, Kal. Septembris, anno tertio decimo.



CXXVIII. GNESNENSI ARCHIEPISCOPO. De Prussis noviter conversis. (Laterani, II Nonas Septembris.)
[Col. 0315D]

[(102) 1Kb] Coelestis agricola Jesus Christus semetipsum vitem veram et fertilem in vinea sua electa plantavit, ex qua multitudo palmitum prodiens, non solum illam amoenam viroribus, verum etiam fructibus redderet gratiosam. Ex ista nimirum vite tot quotidie palmites pullulant quod in ecclesiasticae unitatis radice fundati, ad sanctae conversationis [Col. 0316A] studium extendentes se per opera pietatis, non solum internae gratiae virore turgescunt, sed etiam laudabili exercitatione fructificant in profectibus proximorum. In hac siquidem laborare vinea dilecti filii Christianus, Philippus et quidam alii monachi pio desiderio cupientes [(103) 1Kb] , illius dudum amore succensi qui neminem vult perire, ad partes Prussiae de nostra licentia in humilitate spiritus accesserunt, ut ibidem semen verbi Dominici seminando, in umbra infidelitatis et tenebris ignorantiae positos ad semitam reducerent veritatis. Quod cum in terram bonam et fertilem cecidisset, fructum protulit opportunum; et ejus gratia praeeunte, qui vocat ea quae non sunt tanquam ea quae sunt, et ex lapidibus suscitat filios Abrahae, quidam magnates et alii regionis [Col. 0316B] illius sacramentum baptismatis receperunt, et de die in diem proficere dignoscuntur in doctrina fidei orthodoxae, sicut iidem monachi nuper ad sedem apostolicam venientes nostro apostolatui reserarunt. Cum igitur hujusmodi novella plantatio beneficio irrigationis indigeat, fraternitati tuae praesentium auctoritate mandamus quatenus eisdem monachis et fratribus suis nec non et aliis ad fidem de novo conversis in ecclesiasticis sacramentis et aliis quae ad ampliandum Christianae religionis cultum spectare noscuntur tandiu curam officii pastoralis impendas, donec, divina faciente clementia, adeo ibidem numerus fidelium augeatur ut proprium possint episcopum obtinere [(104) 1Kb] . Episcopos etiam [Col. 0316C] et alios ecclesiarum praelatos ac terrae magnates moneas sollicitius et inducas ut pro Deo et propter Deum eis propitii ac favorabiles existentes, ubi dignum fuerit gratiam, solatium et humanitatem impendant.

Datum Laterani, II Nonas Septembris, anno tertio decimo.



CXXIX. JOANNI EPISCOPO ALBANENSI. Confirmat quamdam sententiam. (Laterani, II Kal. Septembris.)

His quae judicio sunt vel concordia terminata decet nos robur apostolicum impertiri, ne sopitae querimoniae reviviscant, et relabantur iterum in recidivae scrupulum quaestionis. Cum igitur dilectus [Col. 0316D] filius Benedictus tituli Sanctae Susannae presbyter cardinalis causam quae inter te ex parte una et monasterium Cryptae ferratae ex altera vertebatur super institutione ac destitutione presbyteri ecclesiae Sancti Nicolai de Neptuno sententiae calculo duxerit terminandam nos tuis justis precibus inclinati eamdem sententiam, exigente justitia promulgatam, auctoritate apostolica confirmamus et praesentis scripti patrocinio communimus; cujus tenorem de verbo ad verbum praesentibus fecimus adnotari: [Col. 0317A] »In nomine Patris et Filii et Spiritus sancti. Amen. Cum causam quae super ecclesia Sancti Nicolai de Neptuno inter dominum Joannem Albanensem episcopum ex una parte et abbatem de Crypta ferrata ex altera, vertebatur nobis Benedicto tituli Sanctae Susannae presbytero cardinali dominus papa mandaverit audiendam, procurator episcopi pro parte sua contra abbatem coram nobis proposuit quod abbas et monachi de Crypta ferrata privaverant administratione presbyterum ecclesiae praenominatae, quem ad repraesentationem abbatis et monachorum jamdictus episcopus investiverat et instituerat pro persona in jam dicta ecclesia et idem presbyter eidem, ut suo episcopo, fidelitatis more solito praestiterat juramentum. Unde cum praedicta ecclesia de Neptuno [Col. 0317B] sit praefato episcopo dioecesana lege subjecta, petebat restitui sacerdotem ad administrationem et personatum, ut et eidem episcopo de spiritualibus, monachis vero de temporalibus responderet. Yconomus vero monasterii econtra respondebat administrationem tam in temporalibus quam in spiritualibus et ecclesiam saepe dictam ad monasterium tantummodo pertinere, nec in aliquo episcopo teneri, cum sit ipsum monasterium Romanae Ecclesiae speciale, ac exemptum tam in capite quam in membris. Quod probare per sua privilegia intendebat, quae post multas inducias et terminos peremptorie sibi datos ad probandam suam intentionem coram nobis exhibere in judicio non curavit. Dicebat tandem tantum, de longa consuetudine abbatem et [Col. 0317C] monachos habere potestatem in ecclesiis suis administratorem temporalium libere ordinare. Quod cum probare noluisset, idem Yconomus postmodum confessus fuit in nostra praesentia quod episcopus praefatum sacerdotem in supradicta ecclesia ad repraesentationem abbatis et monachorum instituit et confirmavit. Nos vero visis et auditis allegationibus hinc inde propositis et confessionibus utriusque partis, dicimus presbyterum saepedictum restituendum ad administrationem et personatum ecclesiae memoratae.« Nulli ergo omnino hominum liceat hanc paginam nostrae confirmationis infringere, vel ei, etc., usque incursurum.

Datum Laterani, II Kal. Septembris, anno tertio [Col. 0317D] decimo.



CXXX. EPISCOPO PARISIENSI. Ut praebenda reservata conferatur consanguineo papae. (Laterani, Idibus Septembris.)

Ad signandum devotionis affectum quam erga nos te non ignoramus habere, praebendam in Ecclesia Pariensi vacantem, in manu propria reservasti, cuicunque vellemus, sicut per tuas nobis intimasti litteras, conferendam, habiturus gratissimum si alicui de sanguine nostro conferre dignaremur eamdem, quem ob nostram reverentiam et amorem honoraturum te asseris et sincerissime dilecturum. Super quo liberalitatem tuam in Domino commendantes, [Col. 0318A] de tantae devotionis indicio gratiarum tibi referimus actiones. Dignum itaque reputantes ut de tuo munere tuo satisfiat affectui, praebendam ipsam dilecto filio Benedicto consanguineo nostro, adolescenti siquidem bonae indolis, quem non minus signa virtutum, quae in tenera videntur aetate praeludere, quam sanguis aut caro nobis reddunt acceptum, duximus concedendam, sperantes quod tunc maxime praelibatam praebendam ordinatam esse gaudebis ad votum cum per ipsum et ex ipso Domino concedente videbis tibi et Ecclesiae tuae gratum provenire profectum. Quocirca fraternitatem tuam monemus, per apostolica tibi scripta mandantes quatenus dilectum filium magistrum Peregrinum capellanum nostrum vice ac nomine praefati [Col. 0318B] Benedicti ad eamdem praebendam recipi facias in canonicum et in fratrem, et stallo chori ac loco capituli sibi assignato, de more ipsum in corporalem ejusdem praebendae possessionem inducas, et inductum facias eam pacifice possidere. Nos enim eumdem Benedictum ac ipsum, opportunitate recepta, dante Domino, transmittemus.

Datum Laterani, Idibus Septembris, pontificatus nostri anno tertio decimo.



CXXXI. MAGISTRO PEREGRINO CAPELLANO NOSTRO. Super eodem. (Datum, ut in alia.)

Ad signandum devotionis affectum quam venerabilem fratrem nostrum Parisiensem episcopum erga [Col. 0318C] nos non ignoramus habere, etc., in eumdem fere modum ut in alia, usque profectum. Unde ipsi per scripta nostra mandamus ut te vice ac nomine praefati Benedicti ad eamdem praebendam recipi faciat in canonicum et in fratrem, et stallo chori ac loco capituli ibi assignato, de more te in corporalem ejusdem praebendae possessionem inducat, et inductum faciat pacifice possidere. Nos enim eumdem Benedictum ad ipsum, opportunitate reperta, dante Domino, transmittemns. Quocirca discretioni tuae per apostolica scripta mandamus quatenus super hoc quod ad te pertinet exsequaris.

Datum, etc., ut in alia per totum.



CXXXII. TURONENSI ARCHIEPISCOPO, ET EPISCOPO ENGOLISMENSI ET ABBATI GRATIAE DEI CISTERCIENSIS ORDINIS. Scribitur adversus canonicos Cellenses. (Laterani, III Kal. Octobris.)
[Col. 0318D]

Detestabile facinus et piaculare flagitium quod a quibusdam filiis Belial, nonnullis canonicis Cellensis Ecclesiae instigantibus, sicut nobis venerabilis frater noster Pictaviensis episcopus intimavit, nuper exstitit in Cellensi Ecclesia perpetratum, maximam non immerito menti nostrae amaritudinis causam ingessit, dum viperea soboles in proprii parentis necem exarsit, et perditionis filii sui patris interitum inofficioso non sunt veriti malignitatis studio machinari. Quem siquidem tam crudelis horror et horribilis crudelitas audita non [Col. 0319A] moveat, dum pastori ob ovibus, magistro a discipulis, et patri a filiis mortis dispendia procurantur? In hac nimirum parricidii horrendi atrocitate naturalis affectionis juri detrahitur, vituperatur ministerium clericale, ac regularis reverentiae puritas dissipatur. Sicut enim tenor litterarum ejusdem episcopi nos edocuit, sibi et capitulo Pictavensi multis abbatibus et aliis viris peritis praesentibus est relatum quod Joanne cantore, A. eleemosynario, Guillelmo de Lobea et Guillelmo de Sancto Leodegario canonis Cellensibus procurantibus, a quatuor sicariis, qui ab illis ob hoc sexaginta libras acceperant, abbas Cellensis, vir providus et honestus, dum ad matutinas accederet, nequiter exstitit interfectus quadraginta plagis et amplius inflictis eidem [(105) 1Kb] . Cum autem [Col. 0319B] haec vera esse non solum per bonos viros et sacerdotes, verum etiam per eosdem sicarios, qui dum in carcere principis tenerentur, coram nuntiis suis et multis aliis ea publice confessi fuerant, praefatus episcopus didicisset, et deliberasset cum viris prudentibus et discretis qualiter esset in hoc negotio procedendum, diversa reperit consilia diversorum, nonnullis asserentibus hujusmodi perversitatis actores, non per saeculare brachium, sed per ecclesiasticum judicium puniendos; aliis affirmantibus ipsos propter enormitatem criminis relinquendos curiae saeculari, ut ultore materiali gladio, poenam exciperent sibi dignam. Alios quoque canonicos illius malignitatis ignaros asseverabant aliqui in detestationem criminis de ipsa Ecclesia depellendos, ut, [Col. 0319C] secundum evangelicam veritatem malis male perditis, vinea Domini Sabaoth bonis agricolis locaretur; maxime cum paucis quandoque peccantibus, ira Dei desaevisse legatur in multos. Quidam vero dicebant quod culpa suos tenere debebat auctores, ne ultra progrederetur poena quam inveniretur delictum, cum nullius crimen maculet nescientem. Licet autem in tanta varietate consilii coeperit jam dictus episcopus fluctuare, attendens tamen exemplo perniciosum existere si omitteretur tantum facinus impunitum, et quod canonici supradicti longe ante incorrigibiles fuerant et rebelles, et commonitionis suae iteratae saepius contemptores, quodque essent fornicatores; adulteri, negotiatores, et usarii manifesti, [Col. 0319D] tandem consilium hoc providit, ut universis canonis ab ecclesia memorata depulsis, loco eorum Sancti Victoris Parisiensis canonici subrogentur, hoc ipsum in suspenso tenendo donec super eo nostrae reciperet beneplacitum voluntatis. Volentes igitur ut in tanti criminis poena discant alii a consimili culpa cessare, communicato fratrum nostrorum consilio, praesentium vobis auctoritate praecipiendo mandamus quatenus illos quos vobis constiterit hujus fuisse iniquitatis actores ab omni ordine clericali sublato cujuslibet appellationis obstaculo degradetis, eosdem si grave scandalum non timetur, apud aliqua monasteria singillatim in arctis carceribus concludentes, [Col. 0320A] in quibus pane tribulationis et aqua doloris ad agendam perpetuam poenitentiam sustentetur. Si vero grave scandalum formidetur, quod minime conquiescat postquam etiam reos sanguinis vestris curaveritis intercessionibus defensare, vos eosdem publice degradatos, ad poenitentiam studiose commonitos, relinquatis curiae saeculari juxta constitutiones legitimas puniendos. Quod si alii canonici hujus criminis inscii incorrigibiles hactenus exstiterunt, et praelibatis sunt criminibus irretiti de quibus in suis fecit memoratus episcopus mentionem, volumus et mandamus ut per ordinem Sancti Victoris Cellensis Ecclesia reformetur: quem si aliqui ex praedictis canonis recipere voluerint humiliter et servare, vos eosdem ibidem remanere sinatis. [Col. 0320B] Alioquin ad arctiora monasteria transmittatis eosdem; contradictores, si quos inveniretis, vel rebelles per censuram ecclesiasticam appellatione postposita compescendo. Quod si non omnes, etc., duo vestrum ea, etc.

Datum Laterani, XIII Kalend. Octobris, pontificatus nostri anno tertio decimo.



CXXXIII. PETRO NIGRO CANONICO SANCTI URSINI BITURICENSI. Recipitur sub protectione sedis apostolicae. (Laterani, X Kal. Octobris.

Sacrosancta Romana Ecclesia devotos et humiles filios ex assuetae pietatis officio propensius diligere consuevit, et ne pravorum hominum molestiis agitentur, eos tanquam pia mater, suae protectionis [Col. 0320C] munimine confovere. Eapropter, dilecte in Domino fili, tuis justis postulationibus gratum impertientes assensum, personam tuam cum omnibus bonis quae inpraesentiarum rationabiliter possides, aut in futurum, praestante Domino, justis modis adipisci, sub beati Petri et nostra protectione suscipimus. Specialiter autem praebendam Sancti Ursini Bituricensis, sicut eam juste possides, et quiete, tibi auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum [Col. 0320D] ejus se noverit incursurum.

Datum Laterani, X Kal. Octobris anno tertio decimo.



CXXXIV. NOVARIENSI [(106) 1Kb] ELECTO. De causa episcopi Albiganensis (Laterani, Kal. Octobris.)

[(107) 1Kb] Ex litteris venerabilis fratris nostri patriarchae Antiocheni, tunc Yporiensis episcopi, et tui tunc de Tilieto abbatis, meminimus recepisse quod cum dudum ad Albiganensem Ecclesiam una cum venerabili fratre nostro Pisano archiepiscopo, tunc episcopo Vercellensi, accessissetis, visitationis officium [Col. 0321A] impleturi, Albiganensis episcopus, inter caetera quae proposita fuerant contra ipsum, hoc vobis ore proprio est confessus, quod cum quidam in villa quadam ad ipsius jurisdictionem spectante infamaretur de furto, et idem illud inficiaretur omnino offerens quod candentis ferri judicio se purgaret, adjiciendo ut suspendio puniretur si deficeret in eodem, dictus episcopus a judice requisivit quid super hoc videretur eidem, et cum judex respondisset ut fieret prout fur ipse petierat, ferrum candens in ipsius episcopi praesentia est allatum: quod cum arripuisset fur ille, combustus est. Unde judex expavefactus, quid sibi super hoc videretur episcopum consuluit memoratum: qui respondit quod si fur sic evaderet, malum esset, quanquam per litteras quas nobis [Col. 0321B] tunc idem direxit episcopus affirmarit se talibus verbis usum fuisse: Auditis quantus est clamor populi, omnes dicunt quod malum est si evaserit impunitus; et sic episcopus et judex eamdem villam cum multitudine populi sunt egressi: in quorum praesentia fur praedictus ipsius fuit episcopi auctoritate suspensus; propter quod eumdem cum vestris litteris ad nostram praesentiam destinastis; sed ipse nihil unquam super his proposuit coram nobis. Quinimo statim ut dictus archiepiscopus ad apostolicam sedem accessit, qui nobis rei seriem plenarie indicavit, idem episcopus a nostra discessit praesentia, et perquisitus non potuit inveniri. Unde nos cum fratribus nostris deliberatione habita diligenti, quia saepefatum [Col. 0321C] episcopum, non solum in candentis ferri judicio, verum etiam in furis suspendio graviter intelleximus deliquisse, cum his non tantum auctoritatem praestiterit, sed etiam praesentiam exhibuerit corporalem, ipsum reputavimus ministerio altaris indignum. Et quia pontificale officium absque altaris ministerio non poterat adimplere, supradicto patriarchae ac tibi tunc dedimus in mandatis ut ad cessionem eumdem episcopum moneretis alioquin auctoritate nostra ipsum ab Albiganensi Ecclesia sublato appellationis obstaculo amoventes, faceretis eidem de persona idonea per electionem canonicam provideri. Dictus vero episcopus postmodum ad sedem apostolicam rediens, apud quam moram fecisse dignoscitur diuturnam, et se multipliciter satagens excusare, inter [Col. 0321D] caetera proposuit coram nobis quod aliter rei veritas se habuerat quam in litteris fuerit supradictis expressum: quod se proposuit opportuno tempore probaturum. Quocirca devotioni tuae praesentium auctoritate mandamus quatenus auditis quae super praemissis idem episcopus duxerit proponenda, et probationibus ejus admissis, si de his tibi per probationes legitimas sufficiens fuerit facta fides per quae constet veritatem rei se aliter habuisse quam in litteris fuerit supradictis expressum, et super praemissis innocentem episcopum exstitisse, cum per sententiam ad falsam suggestionem latam eidem praejudicari non debeat, tu eum super praemissis absolvens, officium suum exsequi libere permittas eumdem. Alioquin quod a nobis dudum super hoc [Col. 0322A] exstitit diffinitum facias appellatione remota exsecutioni mandari contradictores, si qui fuerint vel rebelles censura ecclesiastica appellatione postposita compescendo.

Datum Laterani, Kal. Octobris, anno tertio decimo.



CXXXV. ARCHIEPISCOPO ET CAPITULO MAGDEBURGENSI. Confirmatur quaedam concordia. (Laterani, V Nonas. Octobris.)

Cum dilectus filius nobilis vir Albertus de Harnestem ad sedem apostolicam accessisset, litteris tuis et aliorum frater archiepiscope, qui simul intercessere pro ipso, nobis humiliter praesentatis, [Col. 0322B] absolutionis munus suppliciter postulavit et clementer obtinuit juxta formam Ecclesiae, super eo quod ex violenta detentione dilecti filii praepositi Odonis subdiaconi nostri ecclesiasticam se dolebat incurrisse censuram. Licet autem se multipliciter excusaret, quod videlicet nec ex malitia praeconcepta, nec ex praecogitato consilio, sed ex subita moti pectoris levitate ac repentino cordis ad prolationem quorumdam verborum inflammati colore id fuerit perpetratum, demum tamen ad compositionem hujusmodi pro satisfactione subdiacono ipsi praestanda spontanei devenerunt, ut videlicet idem nobilis honorificentiam illi et sibi verecundiam faciendo, cum ducentis militibus a loco in quo praefatum subdiaconum captivavit usque ad civitatem Magdeburgensem [Col. 0322C] et per omnes conventuales ecclesias portet opprobrium quod harmiscare vulgariter appellatur, detque sibi centum milites in vassallos, qui nunquam a sua fidelitate recedant, ac turris in qua fuerat carceratus, funditus destruatur, et quinque libras usualis monetae cui vel quibus ecclesiis voluerit subdiaconus antedictus, assignet annualiter in perpetuum exsolvendas, petatque ab ipso veniam cum viginti nobilibus, reverentiam corporalem exhibendo de more; cum quibus etiam ipse juret se nequaquam praeconcepisse in persona vel rebus eidem subdiacono laesionem inferre, sed ex quadam vehementia et calore animi quod factum fuerat evenisse: quae omnia infra sex hebdomadas postquam [Col. 0322D] fuerit a praedicto commonitus subdiacono, nisi forsan ipse majus spatium ei duxerit indulgendum, procurabit implere. Cum igitur idem subdiaconus ad preces et praeceptum nostrum haec ei de praescripta forma duxerit remittenda, ut nec turris in qua detentus exstitit diruatur, nec memoratus nobilis reverentiam corporalem, quam sibi apud sedem exhibuit apostolicam, per se cogatur iterum exhibere, ipsum et socios suos qui cum eo ad sedem apostolicam accesserunt ad vos cum gratia et benedictione nostra duximus remittendos, injuncto sibi sub debito praestiti juramenti ut praescriptam compositionem observet, quam spontaneus noscitur iniisse; hanc etiam sibi gratiam ad preces ejusdem subdiaconi facientes, quod caeteri [Col. 0323A] ejus socii, qui propter hoc fuerint absolvendi, pro absolutionis munere obtinendo laborare ad sedem apostolicam non cogantur. Quocirca discretioni vestrae per apostolica scripta mandamus quatenus dictum nobilem de caetero propter hoc nec vos in aliquo molestetis, nec permittatis ab alio molestari, et tu, frater archiepiscope, absolvendos ipsius socios secundum Ecclesiae formam absolvens, injungas eisdem quod ex tenore compositionis praedictae videris injungendum.

Datum Laterani, V Nonas Octobris, pontificatus nostri anno tertio decimo.



CXXXVI. ATHENIENSI ET NEOPATRENSI ARCHIEPISCOPIS, ET EPISCOPO DAVALIENSI. Scribitur pro Templariis. (Laterani, XV Kal. Octobris.)
[Col. 0323B]

Gravem dilectorum filiorum fratrum militiae Templi recepimus quaestionem quod cum nobilis vir G. marchio Pelavicinus et Meboffa comestabulus quondam marchionis Montisferrati quemdam locum qui Sydonius dicitur, pertinentem ad ipsos, jamdictis fratribus concesserint intuitu pietatis, et ipsi quoddam castrum ibidem ad defensionem terrae construxerint non absque gravibus laboribus et expensis, charissimus in Christo filius noster imperator Constantinopolitanus illustris castrum ipsum cum pertinentiis suis et quaedam alia eis pro suae abstulit arbitrio voluntatis, quae quidam nobilis R. de Trabalia Citrensis dioecesis ejus nomine [Col. 0323C] in ipsorum fratrum detinet praejudicium et gravamen: qui licet saepius super hoc obtinuerint scripta nostra, suam tamen ob ipsius imperatoris favorem et potentiam supradicti R. nequiverunt hactenus consequi rationem. Cum igitur dictos fratres, qui pro servitio Jesu Christi multis laboribus se exponunt, nolimus ab aliquibus indebite praegravari, per apostolica vobis scripta mandamus quatenus detentorem ejusdem castri et aliarum rerum monere prudenter et efficaciter inducere procuretis, ac, si necesse fuerit, per excommunicationis in ipsum et in jam dictum castrum interdicti sententias, sublato appellationis obstaculo, compellatis ea omnia, sicut justum fuerit, fratribus restituere [Col. 0323D] memoratis; supradicto imperatori ex parte nostra nihilominus intimantes ut detentori praedicto vel aliis in eorumdem fratrum injuriam vel gravamen nullum impendat auxilium vel favorem, cum ex hoc graviter oculos divinae majestatis offendat. Alioquin, quantumcunque sibi, utpote charissimo in Christo filio, deferre velimus, cum eorumdem fratrum tantam dissimulare injuriam nequeamus, in ipsum etiam officii nostri debitum exsequi cogeremur. Quod si non omnes, etc., duo vestrum ea, etc.

Datum Laterani, XV Kal. Octobris, anno tertio decimo.



CXXXVII. EISDEM. De eodem argumento. (Datum, ut in alia.)
[Col. 0324A]

[(108) 1Kb] Dilectorum filiorum fratrum militiae Templi exposita nobis querimonia patefecit quod cum clarae memoriae Bonifacius marchio Montisferrati eis Ravennicam cum omnibus pertinentiis, honoribus, et juribus suis pia devotione contulerit ad subsidium terrae sanctae, prout in ejus authentico super hoc confecto plenius continetur, et eamdem terram in vita marchionis ipsius pacifice possiderint et quiete, postmodum charissimus in Christo filius noster imperator Constantinopolitanus illustris ad partes illas accedens, supradictam terram eisdem abstulit [Col. 0324B] violenter, quam quidam nobilis R. de Tribalia Citrensis dioecesis ejus nomine detinere praesumit in eorum praejudicium et gravamen; et licet propter hoc saepius miserimus scripta nostra, dicti tamen fratres suam nequiverunt hactenus consequi rationem. Cum igitur dictos fratres, qui pro servitio Jesu Christi multis laboribus se exponunt, nolimus ab aliquibus indebite praegravari, per apostolica vobis scripta mandamus quatenus detentorem ejusdem castri et aliarum, etc., per totum ut in alia usque in finem. Quod si non omnes, etc., duo vestrum ea, etc.

Datum, ut in alia per totum.



CXXXVIII. De electione archiepiscopi Thebani. (Laterani, IV Nonas Octobris.)
[Col. 0324C]

Thebana dudum Ecclesia viduata pastore, A. archidiaconus vester cum Gerardo de Besentun. et I. cognato suo propria vota direxit in venerabilem fratrem nostrum Davaliensem episcopum pro vestro pontifice postulandum, appellationem ad sedem apostolicam interponens ne caeteri canonici procederent ad electionem aliam faciendam. Qui tandem convenientes in unum, appellatione hujusmodi pro inutili reputata, dilectum filium A. capellanum charissimi in Christo filii nostri Constantinopolitani imperatoris illustris concorditer in archiepiscopum elegerunt. Postmodum autem electione ipsius venerabili fratri nostro Constantinopolitano patriarchae [Col. 0324D] praesentata de more, cum sibi demum per testes ab archidiacono et ejus sociis introductos de appellatione interposita constitisset, negotium ipsum ad nostram praesentiam destinavit. Constitutis itaque partibus coram nobis, et quae fuerunt hinc inde proposita plenius intellectis, postulationem de memorato episcopo tantummodo factam a tribus, quanquam persona commendabilis haberetur, non duximus admittendam, electionem vero de capellano praefato a sedecim regulariter celebratam, quia studiis et meritis potioribus juvabatur, justitia confirmavimus exigente. Quocirca discretioni vestrae per apostolica scripta praecipiendo mandamus quatenus [Col. 0325A] eidem electo tam in spiritualibus quam temporalibus reverentiam et obedientiam debitam impendatis.

Datum Laterani, IV Nonas Octobris, anno tertio decimo.



CXXXIX. CASTORIENSI ET ZARATORIENSI, EPISCOPIS ECCLESIAE THEBANAE SUFFRAGANEIS. Ut electo Thebano obedientiam praestent. (Datum, ut in alia.)

Thebana dudum Ecclesia viduata pastore, A. ipsius Ecclesiae archidiaconus cum Gerardo de Besentun. et I. cognato suo propria vota direxit in venerabilem fratrem nostrum Davaliensem episcopum pro Thebano pontifice postulandum, appellationem, [Col. 0325B] etc., ut in alia per totum, usque exigente. Quocirca fraternitati vestrae per apostolica scripta mandamus quatenus eidem electo reverentiam et obedientiam debitam impendatis.

Datum, ut in alia per totum.



CXL. PRIORI SANCTI JOANNIS IN MONTE BONONIENSI, ET ARCHIPRESBYTERO DE CAMPO GALLANO MUTINENSIS DIOECESIS, ET G. DOCTORI DECRETORUM BONONIAE COMMORANTI. Adversus abbatem sancti Bartholomaei Ferrariensis. (Laterani, III Idus Octobris.)

Ex litteris piae memoriae Huguccionis episcopi et dilectorum filiorum archipresbyteri et praepositi Ferrariensium intelleximus quod cum olim inter B. tunc abbatem et monachos Sancti Bartholomaei de [Col. 0325C] Ferraria gravi dissensione suborta, ipsi omnes communicato consilio in eumdem episcopum compromiserint, jurantes in omnibus ejus observare mandata, quaecunque faceret pro statu ipsius Ecclesiae reformando, proponentibus demum monachis et conversis quod sub ejusdem abbatis cura nunquam proficere posset ecclesia memorata, idem abbas in manu ipsius episcopi administrationi et abbatiae spontaneus resignavit, assentiens quod alius eligeretur ad ipsam. Ejus itaque cessione recepta, dictus episcopus annuam sibi praebendam cum consensu constituit monachorum, quamdam nihilominus ei capellam assignans, et curam sibi conferens animarum. Cumque postmodum capitulum [Col. 0325D] vota sua in duos fratres et praefatum episcopum contulisset, ipsi sancti Spiritus gratia invocata dilectum filium Joannem tunc priorem Sancti Danielis, virum idoneum, elegerunt concorditer in abbatem; sub cujus tandem regimine cum Ecclesia proficere imcoepisset, memoratus B. diabolica suggestione compulsus ad abbatiam cui sic renuntiarat aspirans, litteras apostolicas ad archipresbyterum de Greczano subripuit, facti praemissi tacita veritate. Qui rationabiles substituti abbatis exceptiones recusans admittere per procuratorem suum probare volentis litteras ipsas fuisse per mendacium impetratas, post appellationem ab eodem procuratore ad nostram audientiam interpositam, lite non contestata, pro saepedicto B. temerariam [Col. 0326A] sententiam promulgavit, praecipiens eam per abbatem Nonantulanum et quosdam alios exsecutioni mandari. Et licet idem abbas appellationem suam postmodum prosecutus, ad abbatem Sancti Michaelis apostolicas litteras obtinuerit, super ea nihilominus tamen praefatus B. ipsum non desiit per quasdam litteras molestare quas super confirmatione praelibatae sententiae se a nobis obtinuisse dicebat. Quapropter ad praesentiam nostram memoratus Joannes abbas accedens, non tam sibi quam commissae sibi Ecclesiae petiit provideri, quae hujus occasionis praetextu graviter laesa est et gravius laedenda timetur. Volentes igitur indemnitati et paci ejus, sicut tenemur, adesse, discretioni vestrae per apostolica scripta praecipiendo mandamus quatenus inquisita et cognita [Col. 0326B] veritate, si dictum B. taliter abbatiae ipsi renuntiasse constiterit, revocantes in irritum quidquid per litteras per ipsum vel pro ipso subreptas inveneritis attentatum, silentium super hoc ei perpetuum imponatis, et pro eo quod abusus gratia sibi facta, repetendo improbe praelaturam cui spontanee resignarat, ecclesiam suam enormiter asseritur offendisse, compellatis eumdem, praebenda et capella memorata dimissa, vacare arctius regularibus disciplinis, ac praedictum abbatem administrationis et loci sui faciatis pacifica possessione gaudere; contradictores, si qui fuerint, vel rebelles per censuram ecclesiasticam appellatione postposita compescentes. Quod si non omnes, etc., duo vestrum ea, etc.

Datum Laterani, III Idus Octobris, anno tertio [Col. 0326C] decimo.



CXLI. AL. RIGENSI EPISCOPO. Confirmatur quaedam compositio. (Laterani, XIII Kal. Novembris.)

Cum inter te ac fratres militiae Christi super sorte terrarum quae per gratiam sancti Spiritus nuper sunt ad cultum fidei Christianae conversae sub examine nostro controversia verteretur, mediantibus demum nobis ad hanc concordiam devenistis, ut videlicet ipsi fratres tertiam partem earumdem terrarum, Lectiae scilicet ac Livoniae, teneant a Rigensi episcopo, nullum sibi ex ea temporale servitium praestituri nisi quod ad defensionem Ecclesiae [Col. 0326D] ac provinciae perpetuo contra paganos intendant, verum magister eorum qui pro tempore fuerit obedientiam semper Rigensi episcopo repromittet, sed fratres aut clerici qui eis spiritualia ministrabunt, nec decimas nec primitias nec oblationes nec cathedraticum ei solvent; coloni vero praedictae sortis, de parte proventuum ad ipsos spectante decimas ecclesiis suis reddent; de quibus quarta pars eidem episcopo persolvetur, nisi hoc idem episcopus, inspecta necessaria et rationabili causa, sponte duxerit remittendum; ipsi autem fratres et successores eorum jus habebunt ad praefatas ecclesias, cum vacaverint, Rigensi episcopo personas idoneas praesentandi, quas ipse de cura investire non differet animarum. Caeterum cum tu ac tuorum quilibet [Col. 0327A] successorum ipsos duxeritis visitandos, in domo sua cum viginti evectionibus semel vos procurabunt in anno; in plebatibus autem suis bis in anno vos exhibere curabunt. De terris vero quas amodo extra Livoniam seu Lectiam cum auxilio Dei dicti fratres acquirent, Rigensi episcopo minime respondebunt, nec ipse de illis eos aliquatenus molestabit; sed cum episcopis creandis ibidem quoquo rationabili modo component, vel observabunt quod apostolica sedes super hoc providerit statuendum. Regulam quoque fratrum militiae Templi servantes, aliud in habitu signum praeferent, ut ostendant se illis nequaquam esse subjectos. Sepulturam quoque ad opus fratrum et familiae suae, nec non etiam et eorum qui apud ipsos elegerint sepeliri, liberam [Col. 0327B] praedicti fratres habebunt, salva canonica portione ipsarum ecclesiarum a quibus assumuntur corpora mortuorum. Nos igitur compositionem approbantes eamdem, ipsam auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis, etc., usque incursurum.

Datum Laterani, XIII. Kalen. Novembris, pontificatus nostri anno tertio decimo.



CXLII. WOLCUINO MAGISTRO ET FRATRIBUS MILITIAE CHRISTI IN LIVONIA CONSTITUTIS. Super eodem. (Datum, ut in alia.)

Cum super sorte terrarum, etc., ut in alia, usque [Col. 0327C] conversae inter vos et venerabilem fratrem nostrum Rigensem episcopum sub examine nostro controversia verteretur, mediantibus demum nobis ad hanc concordiam devenistis, ut videlicet vos tertiam partem earumdem terrarum, Lectiae scilicet ac Livoniae, ab eodem episcopo teneatis, nullum sibi, etc. ut in alia usque provinciae contra paganos perpetuo intendetis. Verum magister vester qui pro tempore fuerit, etc., ut in alia, per totum usque duxerit remittendum. Vos autem et successores vestri jus habebitis ad ecclesias ipsas vacantes Rigensi episcopo personas idoneas praesentandi, quas ipse de cura investire non differet animarum. Caeterum cum ipse vos duxerit visitandos, in domo vestra cum viginti evectionibus [Col. 0327D] semel in anno eumdem curabitis procurare; in plebatibus autem vestris eum exhibebitis bis in anno. De terris vero quas amodo extra Livoniam seu Lectiam cum Dei auxilio acquiretis Rigensi episcopo minime respondebitis, etc., in eumdem fere modum ut in alia, usque in finem.

Datum, ut in alia per totum.



CXLIII. MAGISTRO ET FRATRIBUS MILITIAE TEMPLI. Confirmatur eis ecclesia data a legato. (Laterani, XV Kal. Octobris.)

Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur [Col. 0328A] effectum. Eapropter, dilecti in Domino filii, vestris justis petitionibus annuentes, ecclesiam Sanctae Luciae quae Fotae Graeco vocabulo nuncupatur, extra Thebarum positam civitatem, cum pertinentiis suis, quam dilectus filius noster Benedictus tituli Sanctae Susannae presbyter cardinalis, tunc apostolicae sedis legatus in partibus Romaniae, vobis ad terrae sanctae subventionem liberaliter assignavit, sicut eam juste ac pacifice possidetis, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis, etc., usque incursurum.

Datum Laterani, XV. Kal. Octobris, pontificatus nostri anno tertiodecimo.



CXLIV. EISDEM. Confirmat diversas possessiones. (Datum, ut in alia.)
[Col. 0328B]

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecti in Domino filii, vestris justis postulationibus inclinati, concessionem terrae de Rupo et Joannis filii Nicolai de Vianet cum fratribus et sororibus suis ac possessionibus et rebus aliis eorumdem a nobilibus viris Rolandino de Canusa et Albertino germano ejus nec non a bonae memoriae Hugone de Colongi vobis factam intuitu pietatis, sicut pie ac provide facta est, auctoritate apostolica confirmamus [Col. 0328C] et praesentis scripti patrocinio communimus. Nulli ergo, etc., nostrae confirmationis, etc., usque incursurum.

Datum, ut in alia per totus.



CXLV. EISDEM. De eodem argumento. (Datum, ut in alia.)

Annuere consuevit sedes apostolica piis votis, et honestis petentium precibus favorem benevolum impertiri. Eapropter, dilecti in Domino filii, vestris justis postulationibus grato concurrentes assensu, domum Philocali apud Thessalonicam cum pertinentiis suis, quam dilectus filius noster Benedictus [Col. 0328D] tituli Sanctae Susannae presbyter cardinalis, tunc apostolicae sedis legatus in partibus Romaniae, vobis ad terrae sanctae subventionem liberaliter assignavit, sicut eam juste ac pacifice possidetis, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis, etc., usque incursurum.

Datum, ut in alia per totum.



CXLVI. EISDEM. Ejusdem argumenti. (Datum, ut in alia.)

[(109) 1Kb] Solet annuere sedes apostolica, etc. Eapropter, [Col. 0329A] in Nigroponte, et domum de Lageran, et casale de Oizparis, cum eorum pertinentiis, ac alia quae tenetis in insula Nigripontis, a nobili viro Ravano et bonae memoriae Jacobo de Avenn. et Guberto vobis pia devotione concessa, sicut ea omnia juste ac pacifice possidetis, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo omnino, etc., hanc paginam nostrae confirmations, etc., usque incursurum.

Datum, ut in alia per totum.



CXLVII. FRATRIBUS MILITIAE TEMPLI IN ROMANIA. Confirmat donationem viridarii. (Datum, ut in alia.)

[Col. 0329B] Justis petentium desideriis, etc. Eapropter, dilecti in Domino filii, vestris justis precibus inclinati, viridarium quod est a bonae memoriae Thebano archiepiscopo, tunc electo, pia vobis devotione concessum, sicut illud juste ac pacifice possidetis, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis, etc., usque incursurum.

Datum, ut in alia per totum.



CXLVIII. EISDEM. Confirmat donum Pasalani. (Laterani, XIV Kal. Octobris.)

Justis petentium desideriis, etc., ut in alia, usque [Col. 0329C] vestris justis precibus inclinati, casale quod dicitur Pasalan cum suis pertinentiis a nobili viro Guillelmo de Resi vobis pia devotione concessum, et a Goffrido de Villa-Arduini postea confirmatum, sicut illud juste ac pacifice possidetis, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis, etc., usque incursurum.

Datum Laterani, XIV Kal. Octobris, anno tertio decimo.



CXLIX. EISDEM. Confirmat donum Paliopolis. (Datum, ut in alia.)

[Col. 0329D] Justis petentium desideriis, etc. Eapropter, dilecti in Domino filii, vestris justis postulationibus inclinati, casale quod Paliopolin dicitur cum suis pertinentiis a nobili viro Hugone de Bezenson vobis pia devotione concessum, et a Goffrido de Villa-Arduini postmodum scripto authentico confirmatum, sicut illud juste ac pacifice possidetis, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo, etc., usque incursurum.

Datum, ut in alia per totum.



CL. EISDEM. Confirmat casale Laffustan. (Laterani XIV Kal. Octobris.)
[Col. 0330A]

Justis petentium desideriis, etc., ut in alia, usque vestris justis precibus inclinati, casale quod dicitur Laffustan cum pertinentiis suis a bonae memoriae Guillelmo Campaniensi pia vobis devotione concessum, sicut illud juste ac pacifice possidetis, vobis et per vos domui vestrae auctoritate apostolica confirmamus. Nulli ergo, etc., usque incursurum.

Datum Laterani, XIV Kal. Octobris, pontificatus nostri anno tertio decimo.



CLI. FERMOPILENSI EPISCOPO, ET ELECTO CITRENSI, ET PRIORI SANCTI DEMETRII THESSALONICENSIS. Scribitur pro Templariis adversus episcopum Citoniensem. (Datum, ut in alia.)
[Col. 0330B]

Dilectorum filiorum fratrum militiae Templi in Romania recepimus quaestionem quod episcopus Citoniensis in quemdam capellanum eorum, pro eo quod ad porrigendum viaticum cuidam confratri eorum accesserat, manus injiciens, calicem cum eucharistia ei abstulit violenter, et ipsum turpiter ac inhoneste tractatum in fovea quadam inclusit in clericalis opprobrium honestatis: praeterea cuidam eorum famulo posito in extremis in ipsorum injuriam denegari fecerit ecclesiastica sacramenta; [Col. 0330C] unde absque poenitentia et viatico diem clausit extremum. Quocirca discretioni vestrae per apostolica scripta mandamus quatenus partibus convocatis, et inquisita super praemissis et cognita plenius veritate, quod canonicum fuerit appellatione postposita statuatis, facientes quod statueritis per censuram ecclesiasticam firmiter observari. Nullis litteris veritati et justitiae praejudicantibus a sede apostolica impetratis. Quod si non omnes, etc., tu, frater episcope, cum eorum, etc.

Datum, ut in alia



CLII. LARISSENO ET NEOPATRENSI ARCHIEPISCOPIS, ET ELECTO CITRENSI. Pro iisdem adversus marchionissam Montisferrati (Datum, ut in aliis.)
[Col. 0330D]

Inter caeteros religiosos viros, quos quemlibet convenit divinae retributionis intuitu honorare, dilecti filii fratres militiae Templi tanto debent speciali gratia confoveri quanto majoribus laboribus se exponunt pro servitio Jesu Christi, ac favorem apostolicum meruisse plenius dignoscuntur. Verum dilecta in Christo filia nobilis mulier relicta clarae memoriae marchionis Montisferrati, sicut ex ipsorum gravi conquestione didicimus, eos super possessionibus et rebus aliis a clarae memoriae viro suo de ipsius conniventia et consensu ipsis pia devotione concessis multipliciter aggravat et molestat. Unde nos eidem nobili per scripta nostra mandamus ut ob reverentiam apostolicae sedis et nostram ab eorumdem fratrum [Col. 0331A] super praemissis indebita molestatione desistat. Quocirca discretioni vestrae per apostolica scripta mandamus quatenus dictam nobilem ad id, monitione praemissa, districtione qua convenit, appellatione remota cogatis. Quod si non omnes, etc., duo vestrum, etc.

Datum, ut in aliis per totum.

Scriptum est eidem nobili mulieri super hoc.



CLIII. DAVALIENSI ET ZARATORIENSI EPISCOPIS, ET ELECTO NAZORESCENSI. Pro iisdem adversus dominum Nigripontis. (Laterani, IV Nonas Octobris.)

Suam ad nos dilecti filii fratres militiae Templi querimoniam transmisere quod nobilis vir Ra. dominus [Col. 0331B] insulae Nigripontis quasdam possessiones a Jacobo quondam domino de Avenis pietatis intuitu concessas eisdem in animae suae dispendium detinere praesumit. Quocirca discretioni vestrae per apostolica scripta mandamus quatenus dictum nobilem ut easdem possessiones sine qualibet difficultate fratribus memoratis assignet monere prudenter et efficaciter inducere procuretis, ipsum ad hoc, si necesse fuerit, per censuram canonicam, sicut justum fuerit, sublato appellationis obstaculo compellentes. Quod si non omnes, etc., duo vestrum ea, etc.

Datum Laterani, IV Nonas Octobris, anno tertio decimo.



CLIV. ARCHIEPISCOPO NEOPATRENSI ET EPISCOPO DAVALIENSI, ET NAZORESCENSI ELECTO. Pro iisdem. (Laterani, XII Kal. Octobris.)
[Col. 0331C]

Exposita nobis dilectorum filiorum fratrum militiae Templi petitio continebat quod nobilis vir Ni. de Sancto Amero dioecesis Thebanae super quibusdam terris a Rolandino et Albertino fratre ipsius in eleemosynam concessis eisdem ipsos contra justitiam aggravat et molestat. Ideoque discretioni vestrae per apostolica scripta mandamus quatenus dictum nobilem ut ab ipsorum fratrum super eisdem terris indebita molestatione desistat, monitione praemissa, per censuram ecclesiasticam appellatione remota cogatis. Testes autem qui nominati fuerint, si se [Col. 0331D] gratia, odio vel timore subtraxerint, per censuram eamdem appellatione cessante cogatis veritati testimonium perhibere. Quod si non omnes, etc., duo vestrum ea, etc.

Datum Laterani, XII Kal. Octob., anno tertio decimo.



CLV. GARDICENSI ET DAVALIENSI EPISCOPIS, ET ELECTO [(110) 1Kb] ZARATORIENSI. De causa Templariorum cum archiepiscopo Patracensi. (Laterani, VII Kal. Novembris.)

Cum olim causam quae inter dilectos filios fratres [Col. 0332A] militiae Templi ac venerabilem fratrem nostrum Patracensem archiepiscopum vertebatur super domo de Geracomita et rebus mobilibus ad valentiam duorum millium et sexcentorum decem octo hyperberorum, quibus dicti fratres per eumdem se querebantur archiepiscopum contra justitiam spoliatos, venerabilibus fratribus nostris archiepiscopo Atheniensi et Fermopilensi episcopo duxerimus committendam, iidem reputantes archiepiscopum contumacem, memoratos fratres in ipsius domus possessionem causa rei servandae inducendos sententialiter decreverunt. Licet autem praedicti fratres nuper in nostra praesentia super premissis cum eodem archiepiscopo litigantes, et proponentes se ipso mandato judicum renitente, corporalem ipsius domus possessionem [Col. 0332B] apprehendere nequivisse, petierint auctoritate nostra in eamdem induci, quia tamen idem archiepiscopus standi juri sufficientem exposuit cautionem, petitionem fratrum in hoc nullatenus admittentes, de ipsius archiepiscopi et alterius partis procuratoris assensu per apostolica vobis scripta mandamus quatenus si dicti fratres domo et rebus aliis supradictis se probaverint contra justitiam spoliatos, vos eisdem, sicut justum fuerit, restitutis, audiatis si quid fuerit quaestionis, et illud appellatione remota fine debito decidatis, facientes quod statueritis per censuram ecclesiasticam firmiter observari. Testes autem, etc., usque appellatione remota cogatis veritati testimonium perhibere. Nullis litteris obstantibus praeter assensum partium a sede apostolica [Col. 0332C] impetratis. Quod si non omnes, etc., duo vestrum ea, etc.

Datum Laterani, VII Kalend. Novembris, pontificatus nostri anno tertio decimo.



CLVI. EISDEM. Ejusdem argumenti. (Datum, ut in alia.)

Cum inter venerabilem fratrem nostrum archiepiscopum Patracensem et dilectos filios fratres militiae Templi super abbatia quae Provata vocatur, de qua per dilectum filium electum Montanensem et archidiaconum Andrevillae delegatos a nobis jam quaedam fuerat contra ipsos Templarios sententia [Col. 0332D] promulgata, sub examine nostro controversia verteretur, auditis et intellectis quae proposita hinc inde fuerant, sententialiter duximus decernendum ut idem archiepiscopus possessionem ipsius obtineat abbatiae; reservata praedictis fratribus facultate probandi, sicut dicebant, eam sibi a domino terrae, accedente postmodum consensu archiepiscopi, concessam fuisse. Quocirca discretioni vestrae per apostolica scripta praecipiendo mandamus quatenus dictam abbatiam facientes ab archiepiscopo ipso pacifice possideri, probationes fratrum admittere procuretis. Quod si legitime praescripta probaverint, eumdem archiepiscopum districtione qua convenit, appellatione [Col. 0333A] remota, cogatis abbatiam ipsam cum fructibus medio tempore perceptis ex ea fratribus restituere memoratis, in pace perpetuo possidendam. Quod si praefatus archiepiscopus infra mensem post susceptionem praesentium per se vel responsalem idoneum propter hoc coram vobis non curaverit comparere, vos nihilominus, sublato cujuslibet contradictionis et appellationis obstaculo, procedatis, cum lis jam fuerit contestata, contradictores per censuram ecclesiasticam appellatione postposita compescendo. Quod si non omnes, etc., duo vestrum ea, etc.

Datum, ut in alia per totum.



CLVII. EPISCOPO ET CANTORI ZAMORENSI, ET ABBATI DE MOREROLA DIOECESIS ZAMORENSIS. Confirmatur electio cantoris. (Laterani, V Kal. Novembris.)
[Col. 0333B]

[(111) 1Kb] Dilecto filio nostro Petro tituli Sancti Marcelli presbytero cardinale bonae memoriae A. thesaurario Salamantino Paschasii et Dominico Garsiae clericorum procuratoribus apud sedem apostolicam constitutis auditore concesso, idem thesaurarius proposuit coram eo quod cum in Salamantina Ecclesia, in qua cantoris electio ad episcopum et capitulum communiter pertinet, cantoria vacante, dictum capitulum saepius episcopum monuisset ut ad celebrandam cantoris electionem cum eo pariter conveniret, eodem episcopo infra semestre tempus id facere negligente, capitulum uti cupiens jure suo, in Ecclesiae memoratae capitulo, sicut [Col. 0333C] est moris, supradictum Paschasium ejusdem loci canonicum in cantorem elegit, ne quid in ejusdem electionis praejudicium fieret appellando, quam supradictus thesaurarius auctoritate petiit apostolica confirmari, ac electionem quam venerabilis frater noster Compostellanus archiepiscopus post appellationem hujusmodi de G. clerico multis criminibus irretito ac tunc temporis vinculo excommunicationis astricto fecerat, tanquam minus canonice celebratam cassari. Dictus vero Dominicus proposuit ex adverso quod emenso sex mensium spatio, infra quod ad episcopum et capitulum cantoris electio pertinebat, decanus et quidam canonici Salamantini, episcopo, archidiacono et nonnullis [Col. 0333D] canonicis, qui praesentes in civitate aderant, inconsultis, non consueta hora vel in capitulo juxta morem, sed in ecclesia potius, quibusdam laicis advocatis, stulte et inordinate nimis eligere praesumpserunt: et cum jam dicti archiepiscopi, qui eosdem propter hoc evocaverat [(112) 1Kb] , adire praesentiam noluissent, ipse intelligens eligendi auctoritatem ad se juxta Lateranensis statutum concilii devolutam, supradictum G. in cantorem elegit, et eumdem fecit de cantoria corporaliter investiri. Postmodum autem decanus et sui complices nobis, de his mentione non habita, suggerendo quod episcopus, [Col. 0334A] qui monitus saepius infra sex menses eligere noluerat in Ecclesiae detrimentum, cantore qui ab eodem decano cum majori parte capituli institutus fuerat spoliato, alium instituerat in cantorem, ad decanum, archidiaconum et archipresbyterum Abulenses nostras litteras impetrarunt: quarum auctoritate cum supradictus G. ab eisdem fuisset judicibus evocatus, eisdem inhibuit ne per dictas litteras procederent contra eum, cum in eis de sua electione facta per archiepiscopum nulla mentio haberetur, et cum propter hoc, tum etiam quia prima citatione ad loca remota peremptorie citatus exstiterat, tum etiam quia judices quosdam ex electoribus dicti Paschasii consanguinitatis linea contingebat, ad sedem apostolicam appellavit. Sed judices [Col. 0334B] nihilominus ad Salamantinam accedentes ecclesiam, saepedictum P. in cantoriae possessionem causa rei servandae contra justitiam induxerunt. Cum igitur super his et aliis coram eodem cardinale procuratores ipsi aliquandiu litigassent, et ipse nobis fideliter retulisset quae proposita fuerant coram eo, quia nobis constitit a supradicto decano et ejus sequacibus post elapsum sex mensium spatium infra quod episcopo et capitulo memoratis, prout communiter spectabat ad eos, procedere ad cantoris electionem neglexerant, electionem supradicti P. minus canonice celebratam, eamdem decrevimus irritam et inanem, et appellationem ab eodem decano et suis fautoribus interpositam, factum archiepiscopi, ad quem jam erat eligendi auctoritas [Col. 0334C] devoluta, nequivisse aliquatenus impedire. Quia vero contra personam ipsius G. quaedam objecta fuerunt de quibus nobis non potuit fieri plena fides, discretioni vestrae per apostolica scripta mandamus quatenus, nisi jam dicto G. aliquid canonicum obviet, electionem de ipso factam sublato appellationis obstaculo confirmetis, facientes ipsum ejusdem cantoriae pacifica possessione gaudere, contradictores per censuram ecclesiasticam compescentes. Quod si non omnes, etc., tu ea, frater episcope, cum eorum altero, etc.

Datum Laterani, V Kal. Novembris, anno tertio decimo.



CLVIII. MINDENSI ELECTO, ET ABBATI LESBURNENSI MONASTERIENSIS DIOECESIS, ET CUSTODI MONASTERIENSI. De translatione episcopi Osnaburgensis. (Laterani, III Kal. Novembris.)
[Col. 0334D]

[(113) 1Kb] Venerabiles fratres nostri Lubicensis et Livoniensis episcopi et dilectus filius major decanus cum caeteris canonicis Bremensis Ecclesiae suis nobis litteris intimarunt quod cum olim Waldemarum quondam Sleuvicensem episcopum a nobis in archiepiscopum postulassent, quia id non potuit effectui mancipari, quidam ex eis electionis suae vota in dilectum filium B. ejusdem Ecclesiae majorem praepositum [Col. 0335A] contuerunt, verum quia ipsius non exstitit electio confirmata, ipsi, quantum in eis exstitit, de alia persona tractantes, Ecclesiae suae consulere curaverunt: propter quod non tantum rerum, verum etiam personarum, a laicis adhuc adhaerentibus propter diversas causas Waldemaro praedicto graves jamdudum persecutiones sunt et impedimenta perpessi, et adhuc etiam patiuntur. At, quoniam mora praeteriti temporis Ecclesiae viduatae ad nihilum fere redactae fuit quamplurimum huc usque damnosa, et futuri protractio perniciosa poterat magis esse, iidem in manus hominum incidere potius eligentes quam pro domo Dei murum non opponere se ac sua, rei quam incoeperant insistere fortiter necessarium decreverunt. Unde tam ipsi [Col. 0335B] quam dictus praepositus per suas litteras speciales a nobis humiliter postularunt ut venerabilem fratrem nostrum Osnaburgensem episcopum, eisdem vicinum, et per omnia cognitum, ipsis in archiepiscopum concedere dignaremur: per quem, cum sit vir nobilis, et scientia praeditus, ac generis nobilitate praeclarus, et Ecclesiam sibi commissam hactenus viriliter defensarit, praefata Ecclesia poterit in statum pristinum reformari, et compesci nihilominus insolentia laicorum. Nos igitur consuli volentes Ecclesiae diutius desolatae, discretioni vestrae per apostolica scripta mandamus quatenus inquisita super his et cognita veritate, si res ita se habet, auctoritate nostra eidem episcopo injungatis ut ad praefatam Ecclesiam Bremensem accedat, ejusdem [Col. 0335C] regimen in nomine Domini recepturus: cum quo, propter necessitatem temporis, hanc gratiam duximus faciendam ut usque ad susceptionem pallei Osnaburgensem Ecclesiam sicut proprius pastor retineat et gubernet; injungentes nihilominus clero, ministerialibus et populo Ecclesiae memoratae quod eidem usque ad susceptionem pallei tanquam pastori proprio intendant ut hactenus et exhibeant obedientiam debitam et honorem; contradictores per censuram ecclesiasticam appellatione postposita compescendo. Nos enim venerabilibus fratribus nostris suffraganei et dilectis filiis capitulo ac ministerialibus Bremensis Ecclesiae nostris damus litteris in mandatis ut postquam idem de mandato nostro [Col. 0335D] per vos sibi facto ad saepedictam Ecclesiam accesserit gubernandam, tanquam pastori suo ipsi obedientiam et reverentiam debitam exibentes, eidem intendant humiliter et devote. Ad haec, volumus et mandamus ut contradictores, si qui fuerint, vel rebelles censura simili appellatione postposita compescatis. Quod si non omnes, etc., tu ea, fili electe, cum eorum altero nihilominus exsequaris, etiamsi jam fueris in episcopum consecratus.

Datum Laterani, III Kal. Novemb., pontificatus nostri anno tertio decimo.

Scriptum est ipsis suffraganeis et aliis supradictis hoc modo: Ex litteris vestris, fratres Lubicensis et Livoniensis episcopi, et filii decane ac capitulum, [Col. 0336A] nostro est apostolatui reseratum quod cum olim Waldemarum quondam Sleuvicensem episcopum in archiepiscopum postulassetis a nobis, quidam vestrum electionis suae vota in dilectum filium B. Ecclesiae vestrae majorem praepositum contulerunt; verum, quia ipsius non exstitit electio confirmata, vos, quantum in vobis exstitit, de alia persona tractantes, eidem Ecclesiae consulere curavistis; propter quod, etc., in eumdem fere modum ut in alia, usque diutius desolatae, dilectis filiis Mindensi electo et abbati Lesbernensi Monasteriensis dioecesis et custodi Monasteriensi nostris dedimus litteris in mandatis ut inquisita super his et cognita veritate, si rem invenerint ita esse, dicto episcopo auctoritate nostra injungant ut ad praefatam Ecclesiam [Col. 0336B] Bremensem accedat, ejusdem regimen in nomine Domini recepturus, etc., ut in alia, usque gubernet; injungentes nihilominus clero, ministerialibus et populo Osnaburgensis Ecclesiae quod eidem episcopo, etc., in eumdem fere modum ut in alia, usque honorem, contradictores per censuram ecclesiasticam appellatione postposita compescendo. Quocirca universitati vestrae per apostolica scripta mandamus quatenus postquam idem de mandato nostro sibi facto per exsecutores eosdem ad saepedictam Bremensem Ecclesiam accesserit gubernandam, etc., ut in alia, usque eidem intendatis humiliter et devote. Alioquin dictis exsecutoribus nostris damus litteris in mandatis ut contradictores, si qui fuerint, vel rebelles per censuram ecclesiasticam appellatione remota [Col. 0336C] compescant.

Datum, ut in alia per totum.

Scriptum est episcopo Osnaburgensi super hoc in eumdem fere modum ut in prima usque recepturus. Quocirca fraternitati tuae per apostolica scripta mandamus quatenus cum a praefatis exsecutoribus tibi fuerit injunctum, accedas ad Ecclesiam memoratam, et in Christi nomine regimen ejus suscipias ac fideliter exsequaris. Nos enim tecum propter necessitatem temporis specialem gratiam, etc, ut in alia, usque gubernes, dantes supradictis exsecutoribus in mandatis ut injungant clero, etc., usque compescendo. Praeterea suffraganeis et decano, et capitulo, et nobilibus viris ministerialibus Bremensis [Col. 0336D] Ecclesiae nostris duximus litteris injungendum ut, etc., in eumdem fere modum ut in alia, usque in finem.

Datum, ut in alia.



CLIX. ARCHIEPISCOPO PATRACENSI. Ut canonicos S. Ruffi instituat in ecclesia Patracensi. (Laterani, III Kal. Novembris.)

Cum ecclesia cathedralis extra civitatem posita Patracensem, occasione saecularium clericorum, qui jam in ea pluries ordinati, motu demum propriae voluntatis dereliquerunt eamdem, debito servitio fraudaretur, nobis humiliter supplicasti ut licentiam instituendi conventum regularium canonicorum in ipsa de collegio Sancti Ruffi tibi concedere [Col. 0337A] dignaremur: quibus ita es pollicitus providere. In primis siquidem terras eis et vineas assignabis de quibus frumentum et annona sufficiens quinquaginta et vinum sufficiens sexaginta personis percipiant, sine suis laboribus aut expensis in eorum cellarium deferenda. Praeterea statues ut eis pisces et sal ad sufficientiam sine pretio ministrentur, daturus ipsis nihilominus olivetum de quo percipiant oleum quod ad opus ecclesiae nec non etiam ad victum sexaginta sufficiat personarum, conferens eis quoque villanos trecentas gallinas, ducentas oves, triginta porcos, et centum libras cerae ipsis annualiter tributuros, in praesentiarum ipsis ducentos porcos et oves largiens septingentas; pro vestibus autem assignabis eis in certis locis ducentos perperos [Col. 0337B] [hyperperos] annualiter persolvendos. Caeterum pro recipiendis pauperibus et hospitibus dabis eis quinquaginta carrugatas bonae terrae, quadraginta boves, et totidem vaccas, bubulosque triginta, et tantum vineae de qua vinum pro decem personis proveniat annuatim, assignans nihilominus eis rusticos qui sine mercede vel expensis eorum in domo sua labores exerceant universos, omnium proventuum archiepiscopatus in decimis, mortuariis et eleemosynis eisdem medietate concessa. Quod si haec omnia non duxerint acceptanda, dimidiabis cum eis cunctas possessiones Ecclesiae Patracensis; sic tamen quod ipsi persolvant crosticam annuatim quam principi terrae ipsa Ecclesia persolvere consuevit. Nos igitur piis tuis precibus inclinati, considerato [Col. 0337C] quod non solum Ecclesia memorata poterit in religione sic in se plantanda proficere, verum etiam ad alias quae nuper sunt ad ritum Latinitatis adductae propagationis suae palmites dilatare, de consilio fratrum nostrorum hoc tibi duximus concedendum; ita nimirum ut si qui de canonicis saecularibus qui sunt ad praesens in ipsa voluerint ordinem suscipere regularem, hoc eis libere concedatur, illis autem qui ordinem ipsum suscipere recusaverint, dummodo per continuam residentiam Ecclesiae ipsi curaverint deservire, provideatur de proventibus ejus in congrua portione. Ad haec, praesentium auctoritate statuimus ut fratres ipsi tantum priorem sibi regulariter eligentes, ipsum tibi [Col. 0337D] vel tuis repraesentent successoribus confirmandum, jure apud ipsos in perpetuum residente Patracensem archiepiscopum secundum statuta canonum eligendi. Nulli ergo, etc., nostrae concessionis et constitutionis infringere vel ei ausu temerario contraire. Si quis autem, etc. usque incursurum.

Datum Laterani, III Kal. Novemb., pontificatus nostri anno tertio decimo.



CLX. ABBATI ET CONVENTUI SANCTI RUFFI. Super eodem. (Datum, ut in alia.)

Cum ecclesia cathedralis, etc., ut in alia, usque fraudaretur, venerabilis frater noster Patracensis [Col. 0338A] archiepiscopus nobis humiliter supplicavit ut licentiam, etc., ut in alia, usque de collegio Ecclesiae vestrae sibi concedere dignaremur: quibus ita est pollicitus providere. In primis siquidem terras eis et vineas assignabit, de quibus, etc., usque deferenda. Praeterea statuet ut eis pisces, etc., usque pro vestibus autem assignabit eis in certis locis, etc., usque pauperibus et hospitibus dabit eis quinquaginta carrugatas, etc., ut in alia per totum, usque acceptanda, dimidiabit cum eis cunctas possessiones, etc., usque consuevit. Nos igitur piis ejus precibus inclinati, etc., usque de consilio fratrum nostrorum hoc sibi duximus concedendum, ita nimirum, etc., usque regulariter eligentes, ipsum sibi vel suis repraesentent successoribus confirmandum, [Col. 0338B] etc., usque eligendi. Quocirca devotionem vestram rogamus attentius et monemus, per apostolica vobis scripta mandantes quatenus hujusmodi propositum prompto prosequentes favore, conventum de fratribus vestris eidem archiepiscopo in suis deducendum expensis propter hoc assignare curetis.

Datum, ut in alia per totum.



CLXI. ARCHIEPISCOPO LARISSENO, ET EPISCOPO CITHONIENSI. Contra nobiles Achaiae detinentes bona ecclesiastica. (Laterani, II Kal. Novembris.)

Exposuit nobis venerabilis frater noster archiepiscopus Patracensis quod nobilis vir . . . dominus Achaiae et quidam alii Latini habentes in illa terra dominium corporale, possessiones quas Ecclesiae [Col. 0338C] sub annua certa pensione consueverant Graecorum temporibus retinere, per violentiam auferentes, secundum curiae suae judicium ipsas ordinant et disponunt, cogentes ecclesiarum praelatos de litigiosis possessionibus in foro contendere saeculari et consuetudinibus ac institutionibus quas illic ipsi noviter creavere subesse, nullam inter laicos et clericos aut ecclesias differentiam faciendo. Negotia vero ecclesiastica quae vel apostolicae commissionis auctoritate, vel jurisdictionis ordinariae ratione, a viris ecclesiasticis sunt tractanda, sine licentia sua terminari non sinunt: quae si forsan praeter voluntatem eorum decisa fuerint, quod statuitur non servatur. Qui etiam propriis episcopis inconsultis abbatias, [Col. 0338D] ecclesias ac praebendas, nec non etiam quaelibet ecclesiastica beneficia laicis et clericis indifferenter tribuunt sicut volunt, et vacantes ecclesias per proprium ordinari praelatum minime permittentes, canonicos quoque in nonnullis ecclesiis intrudere non verentur, excommunicatos tam clericos quam et laicos in sua pertinacia confovendo. Cumque dudum ad bellum contra Michalicium processuri, recipientes corpus et sanguinem Jesu Christi, omnes pariter promisissent, quinimo per votum obligaverint se solemne, quod de ipso praelio redituri, decimas ecclesiis suis solverent, et subditos suos tam Latinos quam Graecos cogerent ad solvendum: id postmodum efficere non curarunt. Quocirca fraternitati vestrae per apostolica scripta [Col. 0339A] mandamus quatenus Latinos hujusmodi, ut decimas ecclesiis suis solvant, sicut ex communi jure ac speciali quoque voto tenentur, nec non etiam super universis praenotatis abusibus a sua praesumptione desistant, monere prudenter et efficaciter inducere procuretis, ipsos ad hoc, si opus fuerit, per censuram ecclesiasticam appellatione remota, sicut justum fuerit, compellentes. Si quid autem recurrerit quod apostolica indigere providentia videatur, illud ad nostram audientiam referatis.

Datum Laterani, II Kal. Novemb., anno tertio decimo.



CLXII. EISDEM. Super eodem. (Laterani, IV Kal. Novembris.)
[Col. 0339B]

Venerabilis frater noster archiepiscopus Patracensis in nostra proposuit praesentia constitutus quod cum . . . quondam Constanti. imperator abbatiam Pantocraton in urbe Constantinopolitana fecisset, redditum viginti quinque librarum perperorum, quem antiquitus Patracensis Ecclesia pro quibusdam possessionibus imperiali camerae persolvebat, eidem contulit abbatiae: sed cum, tempore procedente, difficile foret Ecclesiae memoratae pro possessionibus ipsis quantitatem exsolvere praetaxatam, ad hanc demum compositionem cum eadem abbatia devenit ut pro possessionibus praedictis quinque tantummodo libras perperorum sibi redderet annuatim, et sic possessiones easdem recuperavit et habuit [Col. 0339C] usquequo in Achaiam intravere Latini, per quos illis fuit contra justitiam destituta. Unde nobis idem archiepiscopus supplicavit ut detentores praedictarum possessionum restituere cogeremus easdem Ecclesiae Patracensi sub praescripto quinque librarum redditu retinendas. Quia igitur nobis non constitit de praemissis, fraternitati vestrae per apostolica scripta mandamus quatenus vocatis quos propter hoc noveritis esse vocandos, audiatis causam, et appellatione remota fine debito terminetis, facientes quod decreveritis per censuram ecclesiasticam firmiter observari. Testes autem qui fuerint nominati, si se gratia, odio, vel timore subtraxerint, censura simili appellatione remota cogatis [Col. 0339D] veritati testimonium perhibere. Nullis litteris veritati et justitiae praejudicantibus a sede apostolica impetratis.

Datum Laterani, IV Kal. Novembris, pontificatus nostri anno tertio decimo.



CLXIII. EISDEM. Ejusdem argumenti. (Datum, ut in alia.)

[(114) 1Kb] Querelam venerabilis fratris nostri archiepiscopi Patracensis recepimus continentem quod cum nobiles viri Guiardus et Guillelmus quidquid juris habebant in feudo quod in Constantinopolitanae [Col. 0340A] urbis acquisierant captione, uni eorum octingentis ob hoc perperis ab eadem archiepiscopo persolutis, Patracensi Ecclesiae contulissent, nobilis vir Gaufridus de Villa-Arduini Achaiae dominus feudum ipsum auferens Ecclesiae memoratae, illud cuidam militi pro sua voluntate concessit. Ideoque fraternitati vestrae per apostolica scripta mandamus quatenus tam eumdem Gaufridum quam praefatum militem ad restituendum idem feudum, sicut justum est, cum fructibus inde perceptis Ecclesiae supradictae monere prudenter et efficaciter inducere procuretis, ipsos ad hoc, si opus fuerit, per censuram ecclesiasticam appellatione remota cogentes. Testes autem, etc.

Datum, ut in alia per totum.



CLXIV. EISDEM. Super eodem. (Datum, ut in aliis.)
[Col. 0340B]

Exposuit nobis venerabilis frater noster archiepiscopus Patracensis quod cum a prima institutione Patracensis Ecclesiae in ecclesia beati Theodori archiepiscopalis consueverit sedes esse, in qua novi pontifices primo inthronizari solebant, ac certam ibi mansionem nec non etiam sepulturam habere, aedificato castro circa ipsam, non solum ossa tumulatorum ibi pontificum sunt effossa, verum etiam sedes eadem ipsi archiepiscopo est ablata. Unde nobis humiliter supplicavit ut detentores praedictae [Col. 0340C] sedis ad ejus restitutionem compelli et Ecclesiae ipsi competens spatium in circuitu dimitti libere mandaremus. Volentes igitur archiepiscopo memorato in Ecclesiae suae jure, sicut tenemur, adesse, fraternitati vestrae per apostolica scripta mandamus quatenus detentores praedictos ad restitutionem praefatae sedis, prout justum fuerit, sublato cujuslibet contradictionis et appellationis obstaculo compellentes, faciatis in canonico circa ipsam spatio provideri.

Datum, ut in aliis.



CLXV. ARCHIEPISCOPO PATRACENSI. Ejusdem argumenti cum epistola 163. (Laterani, III Kal. Novembris.)
[Col. 0340D]

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, venerabilis in Christo frater, tuis justis precibus inclinati, concessionem Dimossarii Patracensis et totius Autumpnae ac omnium casalium de Exafilina, quae nobiles viri Guiardus et Guillelmus in captione Constantinopolis acquisisse noscuntur, Ecclesiae Patracensi liberaliter factam ab ipsis, sicut pie ac provide facta est, tibi ac per te ipsi Ecclesiae auctoritate apostolica confirmamus et praesentis scripti patrocinio communimus. Nulli ergo omnino [Col. 0341A] hominum liceat hanc paginam nostrae confirmationis infringere vel ei, etc., usque incursurum.

Datum Laterani, III Kalend. Novembris, pontificatus nostri anno tertio decimo.



CLXVI. DECANO, ARCHIDIACONO DE LOSEO, ET MAGISTRO HUGONI CANONICO CABILONENSI. De libero accessu laicorum ad ordinem Cisterciensem. (Laterani, IX Kal. Novembris.)

Dilecti filii abbas et conventus Cisterciensis transmissa nobis petitione monstrarunt quod quidam rectores ecclesiarum provinciae Lugdunensis ab eis qui vivi et incolumes ad eorum ordinem transeunt, sibi fieri exigunt testamentum, et in eos quos iidem [Col. 0341B] relinquunt in saeculo, propter hoc ecclesiastica exercent censuram, ac capitulum illud quo eis a sede apostolica indulgetur ut licite liberos et absolutos a saeculo fugientes recipiant interpretantes sinistre, asserunt eos, licet alias absoluti existant et liberi, sine ipsorum licentia non posse ad religionem transire, pro eo quod jure parochiali eisdem obligati tenentur. Quocirca discretioni vestrae per apostolica scripta praecipiendo mandamus quatenus praesumptores praedictos a praesumptione hujusmodi, monitione praemissa, per censuram ecclesiasticam sublato appellationis obstaculo compescatis. Quod si non omnes, etc., duo vestrum, etc.

Datum Laterani, IX Kalend. Novembris, pontificatus nostri anno tertio decimo.



CLXVII. PATRACENSI ARCHIEPISCOPO. De sustentatione ballivi. (Laterani, Nonis Novembris.)
[Col. 0341C]

[(115) 1Kb] Cum S. ballivo quondam tuo, qui pro eo quod jura Ecclesiae tuae fideliter defendebat, non solum naso est mutilatus, verum etiam graves alias jacturas incurrit, de bonis Ecclesiae tuae disponas liberaliter providere, sicut ex tua insinuatione didicimus, nos in hac parte pium tuum propositum in Domino commendantes, fraternitati tuae praesentium auctoritate mandamus quatenus de bonis Ecclesiae tuae sibi ad sustentationem suam decenter providere procures.

[Col. 0341D] Datum Laterani, Nonis Novembris, anno tertio decimo.



CLXVIII. ABBATI ET CONVENTUI ALTAECUMBAE. De monachis mittendis ad archiepiscopum Patracensem. (Datum, ut in alia.)

Cum nobilis vir Gaufridus de Villa-Arduini dominus Achaiae ad suggestionem venerabilis fratris nostri Patracensis archiepiscopi, sicut ipse proposuit coram nobis, multas possessiones et alia bona vobis duxerit concedenda, de quibus conventus valeat sustentari, devotioni vestrae per apostolica scripta mandamus quatenus hujusmodi propositum prompto prosequentes favore, conventum de fratribus vestris [Col. 0342A] eidem archiepiscopo, in suis deducendum expensis, propter hoc assignare curetis.

Datum, ut in alia.



CLXIX. NOBILI VIRO GAUFRIDO PRINCIPI ACHAIAE. De munienda ecclesia Patracensi. (Datum, ut in alia.)

Ad tuitionem ecclesiarum tanto te intendere convenit quanto ex hoc Regi regum dignosceris complacere. Cum igitur Ecclesia Patracensis, in maris littore constituta, incursibus pateat piratarum, et venerabilis frater noster Patracensis archiepiscopus eam intendat aedificiis necessariis communire, ut clerici et servitores ipsius tute ibidem valeant commorari, nobilitatem tuam rogamus attentius et [Col. 0342B] monemus, per apostolica tibi scripta mandantes quatenus super hoc archiepiscopum non impedias memoratum. Alioquin venerabilibus fratribus nostris Larisseno archiepiscopo et episcopo Cithoniensi damus nostris litteris in mandatis ut te ad hoc, monitione praemissa, per censuram ecclesiasticam, appellatione remota, justitia mediante, compellant.

Datum, ut in alia.

Scriptum est ipsis super hoc.



CLXX. LARISSENO ARCHIEPISCOPO, ET EPISCOPO CITHONIENSI. Ut archiepiscopus Patracensis fruatur terra de Larsa. (Laterani, Nonis Novembris.)

Ex insinuatione venerabilis fratris nostri archiepiscopi Patracensis accepimus quod, cum bonae memoriae [Col. 0342C] Willelmus Campaniensis, dudum in Apuliam transiturus, nobilem virum, Hugonem de Cham. suum ballivum et procuratorem fecerit generalem, promittens firmiter ut quidquid disponeret vel donaret, ratum haberet et firmum, sigillum sibi proprium committendo, idem Hugo positus in extremis terram de Larsa Ecclesiae Patracensi reliquit, et licet id postmodum nobilis vir Gaufridus princeps Achaiae approbasset, spontanea voluntate dictum archiepiscopum de terra illa investiens coram multis, cum tamen idem archiepiscopus ad percipiendos fructus illius terrae suum destinasset ballivum, nobilis vir P. de Becciniaco, asserens se terram ipsam auctoritate principis possidere, ballivum ipsum fructus [Col. 0342D] percipere non permisit, eosdem occupans pro suae arbitrio voluntatis. Quocirca fraternitati vestrae per apostolica scripta mandamus quatenus principem et nobilem memoratos, ut ab ejusdem archiepiscopi super hoc indebita molestatione desistant, permittentes eumdem terram ipsam pacifice possidere, ac eidem de fructibus perceptis ex ea satisfactionem idoneam exhibentes, monere prudenter et efficaciter inducere procuretis, ipsos ad hoc, si necesse fuerit, per censuram ecclesiasticam appellatione remota, sicut justum fuerit, compellentes. Testes autem qui fuerint nominati, etc.

Datum Laterani, Nonis Novembr., pontificatus nostri anno tertio decimo.



CLXXI. EISDEM. De satisfactione facienda archiepiscopo Patracensi. (Datum, ut in alia.)
[Col. 0343A]

[(116) 1Kb] Conquestionem venerabilis fratris nostri Patracensis archiepiscopi recepimus continentem quod C. miles et quidam socii sui Patracensis dioecesis in domum suam nequiter irruentes, manus in ipsum temerarias injecerunt, ac ballivum suum, quem inter brachia contra eorum saevitiam tuebatur, per violentiam capientes, pro eo quod jura Ecclesiae fideliter defensabat, nasum ei crudeliter amputarunt. Per ipsius quoque militis servientes idem archiepiscopus captus fuit, et per quinque dies in carcere [Col. 0343B] diro retentus, multis alias eidem ab eodem milite ac suis complicibus damnis et injuriis irrogatis. Quocirca fraternitati vestrae per apostolica scripta mandamus quatenus dictum militem et alios, ut eidem archiepiscopo super datis damnis et irrogatis injuriis satisfactionem exhibeant competentem, monitione praemissa, per censuram ecclesiasticam appellatione remota cogatis. Testes autem, etc.

Datum, ut in alia.



CLXXII. EISDEM. De reverentia exhibenda praelatis. (Laterani, VIII Idus Novembris.)

[Col. 0343C] Venerabilis frater Patracensis archiepiscopus proposuit coram nobis, quod domini terrae illius, pro eo quod sacerdotes et monachos Graecos angariare nituntur, eosdem non permittunt sibi et aliis Latinis praelatis debitam obedientiam et reverentiam exhibere in animaruum suarum dispendium et gravamen. Quocirca fraternitati vestrae per apostolica scripta mandamus quatenus dictos dominos, ut ab hujusmodi praesumptione desistant, monitione praemissa, per censuram ecclesiasticam appellatione remota, sicut justum fuerit, compellatis. Testes autem, etc.

Datum Laterani, VIII Idus Novembris, anno tertio decimo.



CLXXIII. EISDEM. Ut possessiones restituantur Ecclesiae Patracensi. (Datum, ut in alia.)
[Col. 0343D]

Cum nonnullae possessiones ac jura et pertinentiae quas Graecorum temporibus habuit Ecclesia Patracensis, quarum etiam possessione in ingressu Latinorum in Achaiam gaudebat, eidem per Latinos asserantur esse subtracta, fraternitati vestrae apostolica scripta mandamus quatenus detentores earum, ut ipsas restituant venerabili fratri nostro archiepiscopo Patracensi, monere prudenter et efficaciter inducere procuretis, ipsos ad hoc, si opus fuerit, [Col. 0344A] per censuram ecclesiasticam appellatione postposita compellentes.

Datum ut in alia.



CLXXIV. MONOTHONENSI ET AMICLIENSI EPISCOSPIS. De piis legatis Ecclesiae Patracensis. (Laterani, Nonis Novembris.)

Venerabilis frater noster Patracensis archiepiscopus nobis exposuit conquerendo quod domini terrae illius Ecclesiae suae dioecesis ea quae a Christi fidelibus in ultima voluntate legantur, eisdem contra justitiam auferre praesumunt in suum et Ecclesiae praejudicium et jacturam. Quocirca fraternitati vestrae per apostolica scripta mandamus quatenus dictos dominos, ut ab hujusmodi praesumptione desistant, [Col. 0344B] monere prudenter et efficaciter inducere procuretis, ipsos ad hoc, si opus fuerit, per censuram ecclesiasticam, sicut justum fuerit appellatione postposita compellentes. Testes autem, etc.

Datum Laterani, Nonis Novembris, pontificatus nostri anno tertio decimo.



CLXXV. DE CLAROMARISCO ET DE LONGOVILLARI ABBATIBUS CISTERCIENSIS ORDINIS, ET DECANO MOSTEROLI, MORINENSIS ET AMBIANENSIS DIOECESUM. De reformatione monasterii S. Judoci [(117) 1Kb] . (Laterani, VI Idus Martii.)

Sicut per vestras nobis, filii abbates, litteras intimastis, cum vobis dederimus in mandatis ut ad [Col. 0344C] monasterium Sancti Judoci supra mare personaliter accedentes, corrigeretis in capite ac in membris quae limam correctionis exposcerent, vos, filii abbates, te, fili decane, tuam absentiam excusante, accedentes ad locum, nostris obtemperantes mandatis, tam abbatem quam universum capitulum invenistis, duobus duntaxat exceptis, Ingelranno et Clalbordo monachis, qui cum essent suis exigentibus culpis per abbatem et conventum ipsius loci excommunicationis vinculo innodati, duos alios seducentes, quos viros perniciosos, rebelles, et contumaces attestatione plurium didicistis, rejecto habitu monachali contumaciter recesserunt, correctione domus nullatenus exspectata. Vos autem capitulo convocato, cum abbas juxta mandatum vestrum [Col. 0344D] universis et singulis fratribus in virtute obedientiae ac animarum suarum periculo injunxisset ut super conversatione ipsius et statu Ecclesiae dicerent veritatem, vos singulariter examinantes eosdem super his quae personam contingebant abbatis, laudabile omnium testimonium invenistis; sed laudabilius juxta nonnullorum assertionem invenissetis, si se circa quosdam perversos et contumaces severius habuisset. Invenistis praeterea sub ejusdem abbatis regimine, qui oppressiones multiplices est perpessus, imminutum Ecclesiae debitum et redditum augmentatum, et tam in aedificiis quam aliis necessariis domus expensas factas, sicut oculata fide perpenditur, [Col. 0345A] quae usque ad mille librarum Parisiensium summam excrescunt. Conventui quoque, qui major est solito, ac hospitibus et pauperibus abundantius et honestius quam consueverit providetur. Licet autem omnibus inquisitis quaedam, prout expedire vidistis, ibidem curaveritis ordinare, quia tamen inevitabilis necessitas vos trahebat accedendi ad capitulum generale, de nonnullis disponere in vestro reditu statuistis. Cum autem abbas et monachi supradicti propter hoc ad sedem apostolicam accesissent, et iidem monachi humiliter petiissent absolvi per venerabilem fratrem nostrum Nicolaum Tusculanum episcopum, recepto prius ab eis corporaliter juramento juxta formam Ecclesiae ipsis fecimus beneficium absolutionis impendi. Quia vero in multis [Col. 0345B] eosdem culpabiles deprehendimus, nec speratur quod ipsis praesentibus idem locus debita possit pace gaudere, de concilio fratrum nostrorum eos ad vos remittendos duximus in districtioribus monasteriis singulariter collocandos, in quibus in humilitate spiritus sua possint peccata deflere. Quocirca devotioni vestrae per apostolica scripta mandamus quatenus eisdem ad vos redeuntibus injungatis sub debito praestiti juramenti, et eos si opus fuerit, per censuram ecclesiasticam appellatione postposita compellatis ut ad loca quae singulis deputaveritis transeant, victuri regulariter in eisdem. Abbates quoque ac monachos eorumdem locorum ad suscipiendum eos censura simili, si necesse fuerit, appellatione remota cogatis. Volumus nihilominus [Col. 0345C] et mandamus ut ad saepedictum monasterium accedentes, corrigatis diligentissime quidquid adhuc inveneritis corrigendum, et ita, Deum habentes prae oculis, ordinetis ut locus ipse debita de caetero valeat tranquillitate laetari. Nullis litteris veritati et justitiae praejudicantibus, etc. Quod si non omnes, etc., duo vestrum ea, etc.

Datum Laterani, VI Idus Novembris, pontificatus nostri anno tertio decimo.



CLXXVI. ABBATI ET CONVENTUI MONASTERII SANCTAE MARIAE DE CARRAZETO CISTERCIENSIS ORDINIS. Confirmat concessionem regis Legionensis. (Laterani, VI Kal. Novembris.)

[Col. 0345D] Charissimus in Christo filius noster A., rex Legionensis illustris, suis nobis litteris intimavit quod cum castrum de Ventosa, ex parte in possessionibus monasterii vestri situm, quod desertum fuerat ab antiquo, reaedificare ac in eodem populum congregare coepisset, idem attendens quod castro populato praedicto, tam vos quam alia loca religiosa vicina et villae nihilominus adjacentes ex eo paterentur non modicam laesionem, poenitentia ductus, destitit ab incoepto, vobis et aliis locis religiosis ac adjacentibus villis concedens ne unquam in posterum ibidem populus collocetur, super hoc vobis et aliis fieri faciens publicum instrumentum. Qui etiam [Col. 0346A] nobis humiliter supplicavit ut ad stabilitatem perpetuam concessionem ipsius apostolico dignaremur munimine roborare. Nos igitur paci et quieti monasterii vestri providere volentes, ac devotionem regiam commendantes, concessionem eamdem ad perpetui roboris firmitatem auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis infringere vel ei, etc., usque incursurum.

Datum Laterani, VI Kal. Novembris, anno tertio decimo.



CLXXVII. ADULPHO QUONDAM COLONIENSI ARCHIEPISCOPO. Conceduntur ei quaedam gratiae. (Laterani, II Idus Novembris.)

[Col. 0346B] [(118) 1Kb] Ad hoc exemplaria coelestis imaginis in divinis voluminibus sunt descripta ut ea non solum venerari curemus, sed etiam imitari, non tam auditores verborum quam rerum factores effecti; quia non auditores legis, sed factores, justi sunt apud Deum. Sacra quippe Scriptura docente, didicimus quod in arca foederis Domini cum tabulis legis virga continebatur et manna; quoniam in pectore summi pontificis, quod per arcam foederis designatur, cum scientia legis divinae debet virga correctionis et manna dulcedinis contineri, ut sciat vulneribus sauciati oleum infundere super vinum, et quem novit ex rigore percutere, sciat etiam ex benignitate sanare, humiliando superbos et humiles erigendo. Hinc est igitur quod licet in eo non parum deliqueris [Col. 0346C] quod sine nostra licentia speciali, quin etiam contra nostram prohibitionem expressam, Ottone dimisso, adhaesisti Philippo; quia tamen impositam tibi propter hanc culpam a sede apostolica disciplinam patienter hactenus et humiliter supportasti, dignam pro meritis poenitentiam peragendo, ac per hoc quod idem Otto contra nos indigne se gerit, qui eum toto conamine studuimus promovere, validissime praesumatur quod etiam contra te indigne se gessit, qui promotionis ipsius inter homines fueras prima causa, post rigorem justitiae tibi rorem misericordiae instillare volentes, fraternitati tuae auctoritate praesentium indulgemus ut cum de mandato nostro non fueris a pontificali ordine degradatus, [Col. 0346D] sed ab officio tantum pontificali remotus, liceat tibi cum pontificalibus celebrare, paleo duntaxat excepto, et ex permissione pontificis vel abbatis in cujus dioecesi vel coenobio fueris constitutus, clericos vel monachos tibi canonice praesentatos ad minores ordines promovere, benedicere vestes, et vasa sacrare. In quibus omnibus illam te custodire volumus honestatem et modestiam adhibere ut scandalum evitando sic interdum prodesse possis aliquibus ut nullis omnino velis obesse. Ad haec etiam tibi concedimus ut si citra curam pontificalis officii evocatus fueris ad aliquam ecclesiasticam dignitatem, licenter illam assumas; sed, si ad praesulatum fueris postulatus, [Col. 0347A] illium suscipere non praesumas nisi de alia Romani pontificis indulgentia speciali, qui super hoc suo discreto consilio providebit quod viderit expedire. Tu ergo talem te studeas in omnibus exhibere ut gratiae tibi factae aut etiam faciendae non reddaris ingratus, sed ad haec et alia forte majora dignus et idoneus comproberis. Nulli ergo, etc., nostrae concessionis, etc. Si quis autem, etc., usque incursurum.

Datum Laterani, II Id. Novemb., anno tertio decimo.



CLXXVIII. MAGISTRIS PALMARIO ET RICARDO CANONICIS LUCANIS. De presbytero contra sententiam latam tergiversante. (Laterani, XVI Kal. Decembris.)

Inter dilectos filios plebanum et clericos de villa Basilica ex una parte ac forensem presbyterum [Col. 0347B] Lucanae dioecesis ex altera super ecclesia Sancti Genesii de Boellio dudum quaestione suborta, cum dilecti filii prior et magister Zenobius subdiaconus noster canonicus Sancti Fridiani Lucani de nostro eam examinassent mandato, tandem de meritis ipsius sufficienter instructi, electionem rectoris ipsius Ecclesiae, cum aliis quae in eorum sententia continentur, plebi supradictae villae adjudicare curarunt, dictum presbyterum ab eadem sententialiter removentes. Quin cum ab eorum sententia nostram audientiam appellasset, ei demum in nostra praesentia constituto dilectum filium Angelum subdiaconum et capellanum nostrum concessimus auditorem. Et quia quaedam, quae contra praelibatam sententiam opponebat, asseruit [Col. 0347C] se coram eo probare non posse, idem subdiaconus probationes suas recipiendas Pratensi praeposito suoque collegae commisit, nihilque coram ipsis probato, partes denuo ad ipsius subdiaconi praesentiam redierunt. Et praedictorum plebani et clericorum procuratore petente praefatam sententiam confirmari, eo quod idem presbyter in probatione defecerat objectorum; ipso autem presbytero in contrarium asserente quod probationes suas producere coram eodem praeposito et collega ipsius ex causa rationabili recusarat, eo quod contra mandatum suum procurator ejus convenerat in judicem in quem non debuit convenire, subdiaconus ipse, ad convincendam ejus astutiam, alias ei duxit inducias concedendas, infra quas probaret, si vellet, coram aliis [Col. 0347D] judicibus ea quae coram prioribus non probarat. Super quo dictus presbyter apud subdiaconum memoratum, proprio procuratore dimisso, recessit. Sed hujusmodi procurator, licet vellet in judices convenire, litteras tamen accipere denegavit.

Interim autem saepefato presbytero in urbe callide latitante, procurator supradictae plebis apud subdiaconum saepedictum diu fatigatus instabat ut procederet contra illum; sed respondente ipso quod jam esset officio suo functus, dilectus filius Alatrinus subdiaconus et capellanus noster denuo sibi concessus auditor a nobis citari jussit presbyterum memoratum; eoque coram ipso minime comparente, eum nec procurator ejus saepius requisitus litteras vellet accipere deferendas ad judices coram quibus [Col. 0348A] objecta contra sententiam probarentur, praemissa nobis ex ordine recitavit. Nos autem priori Sanctae Reparatae ac M. canonico Lucanis injunximus ut eamdem sententiam, quemadmodum erat justa, exsecutioni mandarent. Sed idem presbyter ex illa clausula, quemadmodum erat justa, diffugii occasionem assumens, ad sedem apostolicam appellavit. Propter quod sententia ipsa non exstitit exsecutioni mandata. Cum autem postea coram dilecto filio G. subdiacono et capellano nostro ad impugnandam supradictam sententiam quasdam exhibuisset litteras venerabilis fratris nostri episcopi Florentini, ex quibus colligi videbatur quod praedictus magister Zenobius tempore latae sententiae fuerat excommunicationis sententia innodatus, litteris tamen circa [Col. 0348B] tenorem atque sigillum appensum habitis manifeste suspectis, pronuntiavit subdiaconus antedictus de consilio sapientium saepedictum presbyterum, qui diutius super ipso negotio litigando hujusmodi litteras nunquam duxerat exhibendas, contra supradictam sententiam nullatenus ulterius audiendum; perpetuum super hoc eidem silentium imponendo. Et licet eidem presbytero ab ipsa sententia provocanti dilectus filius S. subdiaconus et capellanus noster fuerit post haec concessus auditor, nunquam tamen per se aut procuratorem idoneum, exspectatus diutius, comparuit coram eo. Nuper etiam, licet quidam laicus, cui pro presbytero memorato clamanti dilectum filium Rainaldum acolythum et capellanum nostrum concessimus auditorem, [Col. 0348C] quoddam coram eo exhibuerit instrumentum, in quo in verbo veritatis idem presbyter fatebatur se illa corporis infirmitate gravatum quod sedem non poterat apostolicam visitare, ad defensionem tamen illius nihil aliud allegavit. Volentes igitur finem imponi hujusmodi controversiae toties suscitatae, ne saepedictus presbyter lucrum de tanta tergiversatione reportet, discretioni vestrae per apostolica scripta mandamus quatenus eumdem presbyterum contra dictam sententiam nullatenus audientes, sententiam ipsam appellatione remota exsecutioni mandetis, contradictores per censuram ecclesiasticam compescentes.

Datum Laterani, XVI Kalend. Decembris, anno tertio [Col. 0348D] decimo.



CLXXIX. COMPOSTELLANO ARCHIEPISCOPO. De reducendis monialibus in monasterium de Lorbano. (Laterani, XVII Kal. Decembris.)

Causam, quae vertebatur inter abbatem et monachos de Lorbano ac illustrem reginam Tarasiam, post multas commissiones tibi duximus delegandam: qui diligenter in illa procedens, eam nobis remisisti sufficienter instructam. Nos igitur utriusque partis attestationibus et allegationibus intellectis, ita duximus sententialiter providendum, ut quia constitit nobis praefatos abbatem et monachos per vim et metum fuisse coactos monasterium de Lorbano [Col. 0349A] deserere disponendum praedictae reginae, quae, sicut conata fuerat ab initio, sic demum quasdam in illud monachas introduxit, quas tanquam propriam familiam ibi continet et gubernat, illis honeste remotis ab ipso, iidem abbas et monachi reducantur in illud et restituantur ad plenum, ita quod ejus bona dilapidare non possint, debitis tamen ab ipsa regina solutis quae propter justas et moderatas expensas necessario contraxerunt. Cum autem plenam fuerint restitutionem adepti, quia probatum est evidenter praedictum monasterium per eosdem abbatem et monachos multis et magnis criminibus irretitos in spiritualibus et temporalibus esse collapsum, ipsi de illo protinus excludantur, et per monasteria quae bene sint ordinata singuli [Col. 0349B] collocentur, ut et locus inquinatus ab ipsis ab eorum spurcitiis emundetur, et ipsi in locis aliis dignam agant poenitentiam pro peccatis; quatenus, hac adhibita providentia, nec libertas ecclesiastica per saecularem insolentiam ancilletur, nec enormes excessus remaneant incorrecti. Monasterio denique sic vacante, si saepedicta regina fervore religionis accensa voluerit illud, a debitis liberando, tam in officinis quam aliis necessariis taliter praeparare quod conventus quadraginta monialium possit in eo secundum statuta Cisterciensis ordinis congrue sustentari, moniales praedictae de nostra licentia reducantur in illud, et secundum institutiones praedicti ordinis disponantur. Alioquin per honestos [Col. 0349C] monachos nigri ordinis de diversis monasteriis assumendos idem monasterium reformetur. Volentes igitur ut haec quae provide sunt statuta per sollicitudinem tuam fideliter impleantur, fraternitati tuae, de qua plenam fiduciam obtinemus, per apostolica scripta praecipiendo mandamus quatenus ea sublato cujuslibet contradictionis et appellationis obstaculo facias adimpleri, contradictores, si forsitan apparuerint, sive mulieres fuerint, sive viri, per censuram ecclesiasticam compescendo. Quod si praedicti abbas et monachi secundum praescriptam formam redire noluerint, tu in caeteris mandatum apostolicum prosequaris.

Datum Laterani, XVII Kal. Decembris, anno tertio decimo.



CLXXX. NOBILI MULIERI BLANCHAE [(119) 1Kb] COMITISSAE CAMPANIAE. Confirmatur compositio facta cum rege. (Laterani, X Kal. Decembris.)
[Col. 0350A]

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecta in Christo filia, tuis justis postulationibus grato concurrentes assensu, compositionem inter te ac charissimum in Christo filium nostrum Philippum regem Francorum illustrem super custodia nati tui [(120) 1Kb] , et ab ipso nato eidem regi hominio [(121) 1Kb] faciendo, et quibusdam aliis articulis initam, sicut provide facta est et ab utraque parte [Col. 0350B] sponte recepta et juramento firmata [(122) 1Kb] , et in authenticis exinde confectis plenius continetur, auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis, etc. Si quis autem, etc., usque incursurum.

Datum Laterani, X Kal. Decembris, anno tertio decimo.



CLXXXI. EPISCOPO TIBURTINO. Quod filius censendus est quem pater et mater publice recognoverunt.

[(122*) 1Kb] Per tuas [(123) 1Kb] nobis litteras intimasti [Col. 0350C] quod cum T. Tiburtinus civis quamdam per septennium habuerit concubinam [(124) 39Kb] , nec prolem interim susceperit ex eadem, ac ipsa postmodum divertens ab eo, ad ipsum post non multum temporis rediisset, filium quem reversa in domum ipsius peperit, ex eo se asseruit suscepisse. Qui licet a principio dixerit illum nequaquam filium suum esse, cum mulier illa per septennium eidem cohabitans ex eo minime concepisset, mulieris tandem et aliorum devictus instantia, eum suum filium recognovit, Rainaldum eum nomine appellando. Cum autem idem Rainaldus ad virilem pervenisset aetatem, ac domum Saturnellae sororis ipsius T. frequentaret, quae ipsum nepotem suum publice nominabat, et Sophiam ipsius Saturnellae filiam, cum qua quotidianam [Col. 0351A] conversationem [(125) 1Kb] habuerat, in vinea invenisset, arrhavit [(126) 33Kb] et carnaliter cognovit eamdem. Quod cum pervenisset ad notitiam Saturnellae, acriter increpavit urtumque; et apud se filiam retinens, supradictum R. removit a domo. Cum autem mater ipsius Rainaldi accepisset quod [(127) 1Kb] pater ejusdem Sophiae dicto R. graviter minabatur, in civitatis platea juravit publice coram multis quod Rainaldus supradictam Sophiam propinquitatis linea minime contingebat, affirmans sub virtute praestiti juramenti se de alio quam de supradicto T. antefatum suscepisse Rainaldum. Cum ergo nos duxeris consulendos an mulieris assertioni standum sit in hac parte, et an memoratus R. supradictam Sophiam habere valeat in uxorem, insinuatione tibi praesentium [Col. 0351B] respondemus quod cum idem Rainaldus, quem dicta mulier filium dicti T. primitus constanter asseruit, et ille, ipsius praecipue devictus instantia, ipsum suum filium publice recognovit, filius dicti T. nominatus communiter fuerit et habitus ab ambobus, ejusdem mulieris jurationi postmodum in contrarium praestitae non est standum [(128) 1Kb] , cum nimis indignum sit, juxta legitimas sanctiones [(129) 1Kb] , ut quod [(130) 1Kb] sua quisque voce dilucide protestatus est, id in eumdem casum proprio valeat testimonio infirmare. Unde apparet per consequentiam quod praedictus R. memoratam Sophiam, cujus prima facie praesumitur consobrinus, habere non potest aliquatenus in uxorem.

Datum Laterani, v. Kal. Decembris, pontificatus [Col. 0351C] nostri anno tertio decimo.



CLXXXII. ABBATI SANCTI VICTORIS, CANCELLARIO, ET DECANO SANCTI MARCELLI PARISIENSIS. Confirmatur epistola 147 libri XII. (Laterani, II Kal. Decembris.)

Cum causam, quae inter monasterium Sancti Martini de Campis et archipresbyterum ecclesiae Sancti Jacobi Parisiensis, cujus jus patronatus ad ipsum monasterium pertinet, super medietate proventuum ejusdem ecclesiae, quam in ea sibi monasterium vindicabat, dilecto filio abbati Sancti Joannis de Valleia, archidiacono et cantori Carnotensibus olim [Col. 0351D] duxerimus commitendam, ipsi demum de meritis causae redditi certiores, habito prudentum consilio, supradictum archipresbyterum ad reddendum annuatim monasterio antefato medietatem omnium [Col. 0352A] proventuum ecclesiae Sancti Jacobi condemnarunt. Super qua sententia cum tam coram judicibus delegatis a nobis quam coram nobis diutius fuerit litigatum, nos demum iis quae utraque pars proposuit intellectis, de fratrum nostrorum consilio sententiam praedictorum judicum approbantes, archipresbyterum antedictum super medietate omnium proventuum ecclesiae suae annuatim monasterio Sancti Martini reddenda sententialiter meminimus condemnasse, dilectis filiis abbati et priori Sancti Germani de Pratis et magistro Roberto de Corzon canonico Parisiensi nostris dantes litteris in mandatis ut quod fuit a nobis sententialiter diffinitum facerent appellatione remota inviolabiliter observari, contradictores per censuram ecclesiasticam compescendo. [Col. 0352B] Cum autem archipresbyter, sicut exsecutores ipsi per suas nobis litteras intimarunt, saepedictam proventuum medietatem monasterio integraliter solvere detrectaret, et ad querimoniam monasterii ejus saepius iteratam ipsi archipresbyterum pluries monuissent ut apostolico mandato parendo, a monasterii super hoc inquietatione cessaret, ac eidem satisfaceret de subtractis, et id postea sub excommunicationis poena et saepe mandassent, quia tamen archipresbyter, eorumdem monitis vilipensis, nostrae praesumebat sententiae obviare, parochianos suos contra monachos Sancti Martini ad ecclesiam Sancti Jacobi pro suis accedentes justitiis nequiter incitando, eum excommunicationis vinculo innodarunt, facientes per dilectum filium archidiaconum [Col. 0352C] Parisiensem in universis Parisiensibus ecclesiis excommunicatum publice nuntiari. Unde, cum nuper idem archipresbyter ad nostram praesentiam accessisset, recepto ab ipso corporaliter juramento, juxta formam Ecclesiae ipsi fecimus beneficium absolutionis impendi, firmiter injungentes eidem sub debito praestiti juramenti ut medietatem omnium proventuum ecclesiae Sancti Jacobi, nulla prorsus vel pro expensis vel pro alia causa deductione facta, reddat integraliter annuatim monasterio memorato. Quocirca discretioni vestrae per apostolica scripta mandamus quatenus faciatis idem sublato appellationis obstaculo adimpleri, contradictores, si qui fuerint, vel rebelles per censuram ecclesiasticam [Col. 0352D] compescentes: ita videlicet quod si dictus archipresbyter mandato nostro praesumpserit ulterius obviare, tam pro perjurio quam pro praesumptione hujusmodi ipsum appellatione remota poena canonica [Col. 0353A] castigetis. Quod si non omnes, etc., duo vestrum ea, etc.

Datum Laterani II. Kal. Decembris, anno tertio decimo.



CLXXXIII. ARCHIEPISCOPIS ET EPISCOPIS PER HISPANIAM CONSTITUTIS. De subsidio praestando regibus adversus Sarracenos. (Laterani, IV Idus Decembris.)

[(131) 1Kb] Significavit nobis dilectus filius Fernandus primogenitus charissimi in Christo filii nostri Aldefonsi illustris regis Castellae quod ipse militiae suae primitias omnipotenti Deo desiderans dedicare, ad exterminandum inimicos nominis Christiani de finibus haereditatis ipsius, quam impie occuparunt, intentionis studium toto conamine satagit impertiri, suppliciter postulans et devote requirens ut ei ad [Col. 0353B] hoc opus fideliter consummandum et nos ipsi apostolicum impendamus suffragium et ab aliis faciamus opportunum subsidium exhiberi. Nos igitur pium ejus propositum in Domino commendantes, fraternitati vestrae per apostolica scripta mandamus quatenus reges et principes vestros, qui non sunt cum illis ad treugas observandas astricti, ad opus simile peragendum sedulis exhortationibus inducatis, monentes ex parte Dei et nostra subditos vestros, et in remissionem eis omnium peccaminum injungentes, quatenus tam praefato primogenito regis Castellae quam aliis regibus et principibus vestris ad hoc opus salubriter intendentibus necessarium impendent auxilium in rebus pariter et personis, ut per haec et alia bona quae fecerint, coelestis [Col. 0353C] regni gloriam consequi mereantur. Pari quoque remissione gaudere concedimus peregrinos qui propria devotione undecunque processerint ad idem opus fideliter exsequendum. Taliter autem studeatis exsequi quod mandamus ut sollicitudo vestra clareat in effectu, nosque devotionem vestram valeamus merito commendare.

Datum Laterani, IV Idus Decembris, anno tertio decimo.



CLXXXIV. CONSTANTINOPOLITANO PATRIARCHAE. Ne Graeci faveant Michalicio. (Laterani, VII Idus Decembris.)

Ex litteris charissimi in Christo filii nostri Henrici [Col. 0353D] Constantinopolitani imperatoris illustris nostro est apostolatui reseratum quod Michalicius, fidelitate quam eidem praestiterat imperatori contempta, hominibus ejus minime diffidatis, et spreto nihilominus juramento quod eidem imperatori et E. fratri ejus, cui idem Michalicius filiam suam primogenitam tradiderat in uxorem, praestiterat, A. imperii comestabulum cum militibus et aliis usque centum in dolo capiens, quosdam flagellavit ex ipsis, quosdam retrusit in carcerem, et quibusdam nequiter interfectis, comestabulum ipsum cum tribus aliis et capellano suo, quod est horribile dictu, suspendit in cruce. His autem ad nequitiam postmodum animatus, [Col. 0354A] Latinorum fretus potentia, qui cupiditate caecati ad ipsum Michalicium confugerunt, castra ejusdem imperatoris obsedit, villas combussit, et omnes Latinos presbyteros quos capere potuit, et quemdam electum in praesulem et etiam confirmatum, fecit capitibus detruncari. Praeterea Lascarus, [(132) 1Kb] qui pro imperatore se gerit, stipatus viribus Latinorum, qui postpositis Dei timore ac hominis reverentia, spretis etiam stipendiis quae idem imperator ipsis poterat exhibere, ab inimicis ejus recepere majora quam ipse illis valeat erogare, quemdam de principibus ejus cepit, et ut dicitur, excoriari fecit eumdem. Quia vero si Graeci recuperarent imperium Romaniae, terrae sanctae succursum pene penitus impedirent, ne occasione succursus ipsius [Col. 0354B] iterum perderent locum et gentem, cum et antequam idem imperium a Graecis translatum fuerit ad Latinos, ipsi a nobis saepe moniti et rogati nunquam terrae sanctae voluerint subvenire, quin etiam Isachius imperator ob gratiam Saladini fieri fecerit in urbe Constantinopolitana meskitam; et quia si possent exterminare Latinos, in apostasiae suae vitio fortius perdurarent in odium Latinorum, quos etiam nunc canes appellant, sicque novissimus error fieret pejor priore, cum submurmurare non cessent quod per apostolicae sedis ingenium exercitus Latinorum in Constantinopolim declinaverit captivandam, fraternitati tuae per apostolica scripta mandamus quatenus Latinos diligenter moneas, inducas, et eis sub poena excommunicationis injungas [Col. 0354C] ne Graecis, et praesertim praefato Michalicio, qui faciendo necari presbyteros laqueum excommunicationis incurrit, contra imperatorem praedictum vel fideles ipsius auxilium praebeant vel favorem, commonens nihilominus imperatorem eumdem ut ipsis congrua stipendia subministret, ne se ad Graecos transferre prae inopia compellantur; illos autem qui tua monitione contempta Graecis contra eumdem imperatorem et fideles ipsius praesumpserint adhaerere, per censuram ecclesiasticam appellatione remota compescere non postponas; ita quod sententias quas propter hoc tuleris in eosdem nullus relaxare praesumat, nisi de mandato sedis apostolicae speciali.

Datum Laterani, VII Idus Decembris, pontificatus [Col. 0354D] nostri anno tertio decimo.

In eumdem modum scriptum est archiepiscopis, episcopis, et dilectis filiis universis praelatis Romaniae per totum, usque captivandum, discretioni vestrae per apostolica scripta mandamus quatenus, etc., in eumdem fere modum ut in alia, usque compescatis; ita ut si qui propter hoc laqueum excommunicationis incurrerunt, et postmodum redierint ad cor, offerentes se mandatis Ecclesiae parituros, auctoritate praesentium juxta formam Ecclesiae ipsis absolutionis beneficium impendatis.

Datum Laterani, VII Idus Decembris, anno tertio decimo.



CLXXXV. SALIMBRIENSI EPISCOPO, ET SANCTAE MARIAE DE BLAKERNA ET SANCTI GEORGII DE MANGONIA DECANIS CONSTANTINOPOLITANIS. De unione Ecclesiae Medensis cum Verisiensi. (Datum, ut in alia.)
[Col. 0355A]

Cum Ecclesia Verisiensis, quae metropolitica est praedita dignitate, in redditibus sit exsilis, ne prae nimia paupertate in ea nomen episcopale vilescat, nobis fuit humiliter supplicatum ut Medensem Ecclesiam in ejus provincia constitutam eidem adjungere dignaremur, cum nondum quisquam ejus regimini sit praefectus. Quocirca discretioni vestrae per apostolica scripta mandamus quatenus si eam [Col. 0355B] vacare ac de ipsius provincia esse constiterit, curam ejusdem dilecto filio Varisiensi electo auctoritate apostolica committatis ut eam teneat commendatam donec de illa nos vel successores nostri aliter duxerimus disponendum; ita quod distrahendi vel alienandi quoquo modo possessiones ipsius nullam habeat penitus potestatem, contradictores per censuram ecclesiasticam appellatione postposita compescendo. Quod si non omnes, etc., tu ea, frater episcope, cum eorum altero, etc.

Datum, ut in alia per totum.



CLXXXVI. SALIMBRIENSI EPISCOPO. De dividendis proventibus ecclesiasticis. (Laterani, VII Idus Decembris.)
[Col. 0355C]

[(133) 1Kb] Cum clerici prae nimia paupertate non valeant, sicut dicitur, apud Constantinopolim remanere, nobis fuit humiliter supplicatum quatenus decimas et quintas decimas inter venerabilem fratrem nostrum Constantinopolitanum patriarcham et ipsos clericos dividi congrue faceremus, ut de ipsis valeant sustentari. Quocirca praesentium tibi auctoritate mandamus quatenus, duobus tecum assumptis, quorum unus ab eodem patriarcha et alter ab ipsis clericis eligatur, componas una cum illis super his, si fieri poterit, infra mensem amicabiliter inter eos; alioquin ex tunc tu et illi usque ad adventum legati, quem ad partes illas in brevi [Col. 0355D] proponimus destinare, super eis auctoritate nostra sublato appellationis obstaculo, de plano, sine strepitu litis, provide arbitremini quod utrique parti videritis expedire; ita quod si non omnes potueritis concordare, quod duo vestrum statuerint robur obtineat firmitatis, contradictores per censuram ecclesiasticam appellatione postposita compescendo. Quod si alterutra partium noluerit eligere arbitrium, [Col. 0356A] tu nihilominus cum eo qui fuerit electus a reliqua praescripto modo procedas.

Datum Laterani, VII Idus Decembris, pontificatus nostri anno tertio decimo.



CLXXXVII. PALENTINO ET BURGENSI EPISCOPIS, ET ABBATI DE MORIMUNDO CISTERCIENSIS ORDINIS. De benedictione monialium et praedicatione vetita abbatissis. (Laterani, III Idus Decembris.

[(134) 1Kb] Nova quaedam nuper, de quibus miramur non modicum, nostris sunt auribus intimata, quod abbatissae videlicet in Burgensi et Palentinensi dioecesibus constitutae moniales proprias benedicunt, [Col. 0356B] ipsarumque confessiones criminalium audiunt, et legentes Evangelium praesumunt publice praedicare. Cum igitur id absonum sit pariter et absurdum, nec a nobis aliquatenus sustinendum, discretioni vestrae per apostolica scripta mandamus quatenus ne id de caetero fiat auctoritate curetis apostolica firmiter inhibere; quia licet beatissima virgo Maria dignior et excellentior fuerit apostolis universis, non tamen illi, sed istis, Dominus claves regni coelorum commisit.

Datum Laterani, III Idus Decembris, anno tertio decimo.



CLXXXVIII. NOBILI VIRO COMITI TOLOSANO [(135) 1Kb] . Ut haereticos de terris suis ejiciat. (Laterani, XVI Kal. Januarii.)
[Col. 0356C]

Non decet tanti nominis virum super justis promissionibus suis desistere vel tepere, quin eas sic studiosus adimpleat prout factas sibi desiderat promissiones impleri. Cum igitur de terris tuis haereticos promiseris amovere, miramur non modicum et dolemus quod ipsi adhuc in terris eisdem, sicut accepimus, tua faciente negligentia, ne, te permittente, dixerimus, commorantur. Quia vero praeter animae tuae periculum, quod ex hoc posses incurrere, grave famae suae dispendium patereris, nobilitatem tuam rogamus, monemus attentius et hortamur, per apostolica tibi scripta mandantes quatenus [Col. 0356D] exterminare a terris eisdem haereticos, prout te coram nobis promisisse recolimus, non postponas. Alioquin exterminatoribus eorumdem terras ipsorum noveris esse concessas divino judicio possidendas.

Datum Laterani, XVI Kalend. Januarii, anno tertio decimo.



CLXXXIX. NOBILI VIRO SIMONI COMITI LEICESTRIAE [(136) 1Kb] , DOMINO MONTISFORTIS. Ut censum exigat apostolicae sedi debitum. (Laterani, XV Kal. Januarii.)
[Col. 0357A]

Ut tuae nobilitatis devotio, quam expertam habemus in multis, nobis sit semper obnoxior, ea tibi duximus committenda per quae nobis et apostolicae sedi possis et debeas amplius complacere. Ideoque nobilitati tuae, de qua plene confidimus, per apostolica scripta mandamus quatenus cum fideliorem te non possimus in ipsis partibus invenire, istud onus pro nobis assumas ut censum trium denariorum [(137) 2Kb] quos de unaquaque domo de terra [Col. 0357B] contra haereticos acquisita sedes apostolica debet recipere annuatim fideliter colligas et reserves, ipsum nobis per fidelem nuntium transmissurus, vel assignaturus eis quibus per nostras litteras tibi duxerimus injungendum [(138) 1Kb] .

Datum Laterani, XV Kal. Januarii, anno tertiodecimo.



CXC. PHILIPPO ILLUSTRI REGI FRANCORUM. Ut regalia restituat episcopis Aurelian. et Antissiodorensi. (Laterani, XVII Kal. Januarii.)

[(139) 1Kb] Cum alii reges et principes rationes et libertates ecclesiasticas persequuntur, nos, fili charissime, [Col. 0358A] te illis objicimus in exemplum quod eas in regno tuo custodis illaesas: propter quod et Dominus justus judex te ac regnum tuum hactenus custodivit illaesum, quin etiam magnifice augmentavit, nec augmentare ac custodire desistet quandiu tu et haeredes tui fideliter curaveritis in hoc laudabili proposito permanere [(140) 1Kb] , quod et apud Deum est meritorium et apud homines gloriosum. Nam, si ad regna vicina pariter et remota oculos tuae considerationis extendas, manifeste videbis quam graviter Deus illa contriverit quorum reges et principes rationes et libertates ecclesiasticas infringere praesumpserunt. Nuper autem, quod dolentes referimus nostris est auribus intimatum quod tua regalis sublimitas contra venerabiles fratres nostros Antissiodorensem [Col. 0358B] et Aurelianensem episcopos indignata rem agi praecepit non utique sui moris, sed nec etiam sui juris, dum eorum saisiri fecisti regalia [(141) 1Kb] , imo etiam quaedam alia praeter illa; cum nedum de aliquo foris facto confessi fuerint vel convicti, nec etiam ad satisfaciendum commoniti vel inducti, levi occasione praetensa, quod quidam eorum milites [(142) 1Kb] in tuo exercitu constituti ad locum, quem eos adire praeceperas, ire cum aliis noluerunt, absentibus eisdem episcopis per licentiam a te liberaliter impetratam. Et cum tam per seipsos quam etiam per venerabiles fratres nostros Senonensem [(143) 1Kb] archiepiscopum et coepiscopos [(144) 1Kb] suos tibi humiliter supplicaverint ut faceres eis reddi regalia [(145) 1Kb] sic [Col. 0359A] subtracta, paratis postmodum curiae tuae [(146) 50Kb] subire judicium, sicut in talibus fieri consuevit, tu supplicationes eorum admittere noluisti, sed cogis eos miserabiliter exsulare. Propter quod ipsi de prudentum virorum consilio terram tuam in eorum dioecesibus constitutam supposuerunt ecclesiastico interdicto; sed nec sic potuerunt a te satisfactionem aliquam obtinere: unde coacti sunt apostolicum patrocinium implorare. Quocirca serenitatem tuam rogandam duximus et monendam, in remissionem tibi peccaminum injungentes, quatenus pro divini nominis gloria et apostolicae sedis honore facias praefatis episcopis subtracta restitui universa, et eos secundum consuetudinem approbatam juste ac modeste tractari, donando, nobis intercedentibus, [Col. 0359B] pro Deo et propter Deum, si quam praefati pontifices adversum te commiserunt offensam, ne hac occasione contingat inter regnum et sacerdotium [(147) 1Kb] scandalum exoriri; quia non in majoribus tibi curabimus grata, favente Domino, vicissitudine respondere.

Datum Laterani, XVII Kalend. Januarii, pontificatus nostri anno tertio decimo.



CXCI. ARCHIEPISCOPO ET SUFFRAGANEIS ECCLESIAE SENONENSIS. Super eodem. (Datum, ut in alia.)

[Col. 0359C] Scribimus charissimo in Christo filio nostro Philippo illustri regi Francorum quod cum alii reges et principes rationes et libertates ecclesiasticas persequuntur, nos eumdem regem illis objicimus in exemplum quod eas in regno suo custodit illaesas: propter quod et Dominus justus judex ipsum, etc., in eumdem fere modum ut in alia, usque in finem. Quocirca fraternitati vestrae per apostolica scripta praecipiendo mandamus quatenus praefatum regem ad hoc moneatis prudenter et efficaciter inducatis quod super his Deo et Ecclesiae satisfaciat ut tenetur, impendentes, auctoritate nostra suffulti, praedictis episcopis in jure suo consilium et auxilium opportunum, ne vigor ecclesiasticae libertatis [Col. 0359D] per novae praesumptionis insolentiam violetur.

Datum, ut in alia per totum.



CXCII. ATHENIENSI, NEOPATRENSI, ET LARISSENO ARCHIEPISCOPIS, ET DAVALIENSI, FERMOPILENSI, AVALONENSI, SYDONIENSI, GASTORIENSI, ET ZARATORIENSI EPISCOPIS, ET THEBANO, CITRENSI, NAZORESCENSI, ET VALACENSI ELECTIS. De resignationibus ecclesiarum factis per nobiles Thessalonicenses. (Laterani, XII Kal. Januarii.)
[Col. 0360A]

Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, venerabiles fratres archiepiscopi et episcopi, et dilecti in Domino filii electi, vestris justis precibus inclinati, resignationem [Col. 0360B] ecclesiarum, monasteriorum, possessionum cum pertinentiis suis, nec non etiam presbyterorum et ecclesiasticarum personarum cum omni jure suo, quam nobiles viri principes et barones commorantes a confinio Thessalonicensis regni usque Corinthum in manus venerabilis fratris nostri Constantinopolitani patriarchae, consentiente ac approbante charissimo in Christo filio nostro Henrico Constantinopolitano imperatore illustri (salvo tamen terrarum censu qui crustica Graeco vocabulo nuncupatur, et dudum solvebatur a Graecis), unanimi voluntate fecerunt, sicut provide facta est, et vos eam juste ac pacifice obtinetis, vobis et per vos ecclesiis vestris auctoritate apostolica confirmamus et praesentis scripti patrocinio communimus. Nulli ergo, [Col. 0360C] etc., nostrae confirmationis, etc. Si quis autem, etc., usque incursurum.

Datum Laterani XII Kal. Januarii, anno tertio decimo.



CXCIII. S. G. POTESTATI, CONSILIARIIS, ET UNIVERSO POPULO PISANIS. Ne Ottoni imperatori excommunicato dent favorem. (Laterani, XI Kal. Januarii.)

Per vestras nobis litteras intimastis quod, cum sacrosanctae Romanae Ecclesiae in omnibus et per omnia fidelissimi exstiteritis hactenus, et illaesa modis omnibus servaveritis jura ejus, credere non debuimus quod apostolicae sedis jura velletis, sicut [Col. 0360D] nec convenit, usurpare, ad cujus honorem atque profectus tanto vos decet intendere quanto civitas vestra per eam majora dignoscitur commoda recepisse; adjicientes quod mirari non debuimus vel [Col. 0361A] moveri, si nobilem virum marchionem Calaritanum, quem ad jurisdictionem diximus apostolicam pertinere, super quaestionibus quae pro parte communitatis vel specialium personarum contra ipsum plerumque moventur, ad examen nostrorum (non) permisistis judicium evocari. Nam idem marchio, cum vester civis existat et de vestra sit civitate, in qua domicilium obtinet, oriundus, et pater ac avus ejus vestri concives exstiterint, super quibusdam conventionibus quas cum plerisque vestris civibus Pisis fecit, fori praescriptione nequaquam opposita, nec aliquo privilegio allegato, coram vestrae civitatis judicibus voluntarie suscepit judicium sicut civis, et lite postea contestata, sponte subivit calumniae juramentum; ita quod mutuis interrogationibus et [Col. 0361B] responsionibus interpositis, aliquatenus habuit dicta causa processum. Unde, cum de jurisdictione Sardiniae nulla fuerit quaestio ab ipsius marchionis parte tractata, et non suum judicem quisque suum faciat ejus sponte judicium subeundo, non est verisimile quod coactus exstiterit sub vestrorum examine judicum super aliquibus quaestionibus respondere: propter quod juxta quod scripsimus non creditis nos scripsisse, si quae praemissa sunt ad nostram notitiam pervenissent. Cum itaque de nostra misericordia, sicut filii et famuli fidelissimi, super his omnibus confidere vos dicatis, nobis humiliter supplicastis ut aures nostras vestris precibus inclinantes, super his quae venerabili fratri nostro Florentino [Col. 0361C] episcopo super facto dicti marchionis injunximus, vobis et civitati vestrae dignaremur taliter providere quod in excommunicationis sententiam incidere non possetis, et promptissimos vos semper inveniremus ad nostra mandata et beneplacita exsequenda. Ex his itaque, quod gaudentes referimus, si dictis facta respondeant, intelleximus evidenter quod beneficiorum apostolicae sedis esse non vultis ingrati, nec jurisdictionem vobis in Sardiniam vindicare, seu etiam excommunicationis sententia innodari. Verum, si proposito illi duxeritis insistendum ut contra nos et Romanam Ecclesiam Ottoni dicto imperatori excommunicato et maledicto, qui qualem post factum benefactoribus suis vicem rependat opera manifestant, impenderitis auxilium ad regnum [Col. 0361D] Siciliae occupandum, nec ingratitudinis vitium neque poenam ob hoc contra vos et civitatem vestram statutam, nec etiam excommunicationis sententiam possetis procul dubio evitare.

Quocirca devotionem vestram rogamus attentius et monemus, per apostolica vobis scripta mandantes quatenus tam saluti vestrae quam famae nec non etiam utilitatibus vestris provide consulentes, taliter in devotione Romanae Ecclesiae persistere studeatis, ab ejusdem excommunicati vos auxilio subtrahendo, a cujus fidelitate jam estis per censuram canonicam et denuntiationem apostolicam absoluti, ut nec notam ingratitudinis nec excommunicationis sententiam [Col. 0362A] seu poenam aliam incurratis. Nos enim non mutamus, sed roboramus sententiam quam per alias vobis litteras fecimus intimari. Super eo vero pro quo nobis humiliter supplicastis, ut providere vobis super mandato quod dicto episcopo fecimus dignaremur, ita duximus providendum, quod eidem episcopo nostris damus litteris in mandatis ut audiat super excusationibus vestris et his quae proposita fuerint ex adverso quae utraque pars duxerit proponenda, et illa nobis, dummodo interim vos contra mandatum nostrum minime procedatis, fideliter intimare procuret ut, utriusque partis rationibus intellectis, quod statuendum fuerit statuamus. Illud autem pro certo noveritis, quia, sicut jurisdictionem nostram nobis subtrahi nolumus, ita rationem vestram [Col. 0362B] vobis volumus conservari, ne forte, quod absit! inde nascantur injuriae unde jura nascuntur.

Datum Laterani, XI Kalend. Januarii, anno tertio decimo.

Scriptum est super hoc episcopo Florentino in eumdem fere modum ut in alia, usque in finem, verbis competenter mutatis. Alioquin, in negotio ipso procedas juxta quod per alias tibi litteras est injunctum.



CXCIV. GIMMUNDO [(148) 1Kb] MILITI ALATRINO. Clerici defuncti patrimonium pertinet ad ejus haeredes.

Cum inter oeconomum Sancti Stephani de Alatro [Col. 0362C] ac te nomine bonae memoriae Heleazari canonici Sancti Pauli Alatrini super acquisitionibus praefati Heleazari coram venerabili fratre nostro Verulano episcopo ex delegatione nostra quaestio verteretur, idem auditis hinc inde propositis, receptis testibus et eorum depositionibus publicatis, causam ipsam ad nostrum remisit examen sufficienter instructam. Tibi ergo et procuratori praefati oeconomi in nostra praesentia constitutis dilectum filium nostrum A. subdiaconum et capellanum nostrum concessimus auditorem. Coram quo proposuit procurator oeconomi antedicti, sicut et propositum fuerat coram episcopo memorato, quod cum Heleazarus memoratus administrationem et praelaturam habuerit in praefata ecclesia Sancti Stephani, de bonis ejus [Col. 0362D] disponens pro suae arbitrio voluntatis, et antequam in ipsa ecclesia fuerit institutus, pauper exstiterit, et postmodum acquisierit plurima, dives factus, praesumi non immerito poterat quod de bonis ipsius ecclesiae illa fuerant acquisita: quod tam per depositiones testium, qui dixerunt dictum Heleazarum defraudasse plura de bonis ecclesiae supradictae ac ea in suis acquisitionibus erogasse, quam etiam per famam publicam astruere nitebatur. Unde dicebat ea quae dictus Heleazarus acquisierat, ad eamdem ecclesiam pertinere, postulans illa, terras videlicet de Pede montis in Acolis, de Torreta et ante Sanctum Quintianum a flumine, ac domum [Col. 0363A] quam tenet Grimaldus, adjudicari eidem. Quia etsi expresse illa in initio causae petita non fuerint, quia tamen ea constat saepedictum Heleazarum habuisse, cum ipsius acquisita petita exstiterint et haec acquisisse de bonis ecclesiae praesumatur, ea merito intelliguntur fuisse petita. Nec obstare dicebat quod dictus lle. fuerat ad ecclesiam Sancti Pauli translatus, cum simplex tantum canonicus ibidem existens, in tantum tenues redditus receperit ab ipsa quod ex ipsis vix sibi poterat in necessariis providere, nedum quod exinde potuerit tot et tantas possessiones emisse; adjiciens etiam privatae personae prodesse non posse, si de bonis secundae ecclesiae fuerunt aliqua acquisita. Porro ex parte tua fuit propositum ex adverso quod super petitione incerta certa [Col. 0363B] sententia non poterat promulgari, sed potius debebas absolvi, cum contra te probatum non exstiterit quidquam certum. Nam quid vel quantum de bonis ecclesiae Sancti Stephani praefatus Haleazarus in suis acquisitionibus erogarit, nec per testes, nec modo aliquo est ostensum. Praeterea, cum saepedictus Heleazarus a supradicta ecclesia Sancti Stephani fuerit ad ecclesiam Sancti Pauli translatus, et quoddam feodum obtinuerit ab eadem, in qua per triginta fere annos permansit, et in quibusdam bonis successerit patri suo, ex quorum proventibus possessiones aliquas comparavit, sicut testes tui deposuerant evidenter, elisa erat praesumptio quam opposuit pars adversa, cum constet eumdem Heleazarum aliunde bona quae habuit acquisisse, praesertim [Col. 0363C] cum eum habuisse vel acquisisse aliquid non probetur dum in prima ecclesia resideret. sed eo potius tempore quo in secunda permansit. Unde, si pro aliqua illarum ecclesiarum praesumi deberet, praesumendum esset potius pro secunda; propter quod ab ipsius impetitione postulabas absolvi. Nos igitur his et aliis quae fuerant proposita coram auditore praedicto per relationem ipsius plenius intellectis, te ab impetitione oeconomi memorati et ipsius ecclesiae Sancti Stephani super acquisitionibus memoratis sententialiter absolventes, perpetuum illis silentium imponimus super eis. Nulli ergo, etc., nostrae diffinitionis, etc. Si quis autem, etc., usque incursurum.

[Col. 0363D] Datum Laterani, XII Kalend. Januarii, anno tertiodecimo.



CXCV. LAONIENSI [(149) 1Kb] ET FINDBARENSI EPISCOPIS, ET ABBATI DE MAGIO LIMIRICENSIS DIOECESIS. Cassat electionem episcopi Ymilicensis. (Laterani, Nonis Januarii.)

[(150) 1Kb] Dilectus filius W. Ymilicensis canonicus nostro dudum apostolatui reseravit quod Ymilicensi Ecclesia suo viduata pastore, concanonici sui de substituendi pastoris electione tractantes, ipsum unanimiter elegerunt. Qui, cum esset citra sacros ordines constitutus, venerabilis frater noster Casselensis [Col. 0364A] archiepiscopus metropolitanus eorum episcopo Roffensi mandavit ut eum uno eodemque die ad tres sacros ordines promoveret. Quod cum ille non auso proprio, sed de mandato ipsius archiepiscopi perfecisset, demum idem archiepiscopus requisitus, consecrationis ei munus, hujusmodi ordinationis occasione praetensa, impendere recusavit. Unde fuit nobis humiliter supplicatum ut super hoc circa praefatum W. dignaremur de benignitate sedis apostolicae dispensare; maxime cum ad ordines ita suscipiendos non ex voluntatis propriae diceretur festinantia properasse, sed tam de magna necessitate quam de utili providentia pene omnium ibi praesentium se permiserit taliter ordinari, pro eo quod Ecclesiae Ymilicensi multiplex periculum imminebat [Col. 0364B] si ejusdem W. citra presbyteratus officium ordinatio differretur. Licet autem contra normam ecclesiasticam in facto ipso enormiter fuisset excessum, de misericordia tamen, quae superexaltat judicio, venerabili fratri nostro Armachano archiepiscopo et episcopo Midensi et dilecto filio archidiacono Armachano dedisse recolimus in mandatis ut, inquisita super praemissis diligentius veritate, si rem invenirent taliter se habere ac eumdem W. alias idoneum et utilem Ecclesiae Ymilicensi, dispensative ipsi tribuerent licentiam consecrandi, et quidquid in hoc per eumdem invenirent archiepiscopum attentatum per suas nobis litteras intimarent, ut per eorum relationem certioris effecti, providere in eo, sicut esset expediens, curaremus. Ipsi vero vocatis [Col. 0364C] quos noverant evocandos, et investigata plenius veritate, depositiones testium productorum utrinque ad nostram praesentiam transmiserunt. Quibus inspectis, intelleximus evidenter quod celebrata de praedicto W. electione, cum die sequenti fuisset idem W. a supradicto Roffensi episcopo ad ordinem subdiaconatus promotus, idem episcopus archidiacono et canonicis Ymilicensibus seorsim vocatis, dicens quod propter turbationem terrae ac multos malevolos, qui eidem W. insidias praeparabant, nolebat ipsum circa ordinem presbyteratus relinquere, juramento firmavit id supradictum archiepiscopum tam metu mortis ipsius W. quam propter imminens periculum Ymilicensis Ecclesiae praecepisse, et quod [Col. 0364D] officialis ejusdem archiepiscopi ex parte ipsius episcopo memorato inhibuit ne jam dictum W. jam in subdiaconum ordinatum, tunc ad ulteriores ordines promoveret. Cui eodem episcopo respondente quod plus archiepiscopo, qui hoc ei ore suo mandaverat quam illi crederet in hac parte, extensa super altare manu, per sacrosancta juravit quod id mandaverat archiepiscopus saepedictus; et sic in diaconem et presbyterum W. saepedictum promovit. Probatum insuper sufficienter invenimus quod dictus archiepiscopus Joanni decano de Hely injunxit ut de praefato episcopo inhiberet ne dictum W. eo die quo ad tres ordines promotus exstitit, nisi ad subdiaconatus [Col. 0365A] ordinem promoveret, eidem W. nihilominus inhibendo ne se promoveri ulterius pateretur. Verum, cum idem decanus ad Ymilicensem Ecclesiam accessisset, tam saepedicto episcopo, qui jam subdiaconos ordinarat, vocatis his qui erant in diaconos promovendi et silentio cunctis indicto, ex parte Dei ac archiepiscopi Cassellensis inhibuit ne tamdictum W. ad ulteriores ordines promoveret, quam praefato W. ne se promoveri ulterius sustineret. Constitit quoque nobis ex litteris judicum praedictorum quod saepefatus episcopus interrogatus in jure respondit quod archiepiscopus non mandarat eidem ut W. eodem die ad tres ordines promoveret, sed ex verbis archiepiscopi eum credidit illud velle. Hoc idem etiam dictus episcopus per suas nobis litteras [Col. 0365B] intimavit. Praeterea ex ipsorum judicum litteris intelleximus quod idem episcopus ultro juravit in jure quod universa quae continebantur in ejusdem W. attestationibus vera erant. Ex litteris quoque tam supradicti archiepiscopi quam capituli Ecclesiae Ymilicensis accepimus quod cum tam super electione ac ordinatione saepedicti W. quam etiam super quibusdam ejus excessibus in concilio apud Kelmoelloco celebrato coram praefato archiepiscopo inter dictum W. et canonicos quaestio suborta fuisset, et demum ab utraque parte ad nostram audientiam appellatum, idem W., non exspectato termino quem appellationi suae duxerat praefigendum, supradictas a nobis litteras veritate tacita impetravit. Cum igitur ex praemissis nobis constiterit saepedictum [Col. 0365C] Roffensem episcopum in pluribus deliquisse, tum quia sine mandato archiepiscopi, sicut ipse confessus exstitit, ad hujusmodi ordinationem inordinate processit; tum quia, etsi de archiepiscopi mandato constaret, cum illi hujusmodi dispensatio a canone minime sit permissa, quam ad solum Romanum pontificem non est dubium pertinere, ipsi obtemperare non debuit in hac parte; tum etiam quia cum reatu perjurii saepius variavit, jurando prius quod archiepiscopus id praeceperat et postea quod illud non mandaverat in judicio confitendo: ipsum de fratrum nostrorum consilio tandiu ab ordinandi suspendimus potestate donec nostram meruerit gratiam obtinere. Saepedictum quoque W. per falsitatis [Col. 0365D] suggestionem et suppressionem etiam veritatis litteras supradictas a nobis intelleximus extorsisse. Suggessit siquidem nobis supradictum archiepiscopum episcopo memorato mandasse ut ipsum uno die ad tres ordines promoveret, de quo nobis non exstitit facta fides; quinimo contrarium, quod videlicet archiepiscopus id prohibuerit, fuit manifeste probatum. Nonnulla quoque vera suppressit, quod videlicet tam episcopo memorato quam sibi fuerit ex archiepiscopi parte prohibitum ne promoveretur nisi ad subdiaconatus ordinem illo die, quodque coram archiepiscopo super electione ac ordinatione ipsius quaestio mota fuisset, et tam a se ad certum [Col. 0366A] terminum quam ab Ymilicensibus canonicis appellatum. Sed nec, sicut asseruit, quod urgens necessitas Ymilicensis Ecclesiae id exposceret demonstravit. Cum igitur illa expresserit et suppresserit quae si fuissent tacita vel expressa tales litteras minime dedissemus, per quod apparet ipsum exstitisse indignum gratia quam duxeramus ei ex benignitate apostolica faciendam, et eumdem constet nimis praesumptuose ad supradictos ordines irrepsisse, ab exsecutione diaconatus et presbyteratus ordinum, donec a nobis misericordiam obtinuerit, decrevimus manere suspensum, super electione de ipso ad Ymilicensem Ecclesiam illicite celebrata perpetuum illi silentium imponentes. Quia vero praefatum archiepiscopum circa haec non invenimus deliquisse, [Col. 0366B] ipsius innocentiam commendamus. Quocirca discretioni vestrae per apostolica scripta mandamus quatenus quod a nobis est sententialiter diffinitum faciatis, appellatione remota, inviolabiliter observari. Quod si non omnes, etc. duo vestrum ea, etc.

Datum Laterani, Nonis Januarii, pontificatus nostri anno tertio decimo.



CXCVI. EPISCOPO ET GERVASIO ARCHIDIACONO SUESSIONENSI, ET ABBATI VALLIS CLARAE CISTERCIENSIS ORDINIS LAUDUNENSIS DIOECESIS. Prorumpens contra judicem arbitrio superioris puniatur. (Laterani, Nonis Januarii.)

[Col. 0366C] [(151) 1Kb] Dilectus filius Jacobus, electus Sancti Petri ad montes, ad apostolicam sedem accedens, gravem querelam contra dilectos filios Molismensem [(152) 1Kb] abbatem et J. archidiaconum Catalaunensem exposuit, asserens eos adversus ipsum in causa sua, quae fuerat illis commissa, perperam processisse. Cumque dilectus filius T. clericus Catalaunensis dioecesis cum litteris eorumdem continentibus causae processum ad nostram praesentiam accessisset, et idem Jacobus niteretur processum ipsum multipliciter improbare, relationem eorum in quibusdam asserens esse falsam, nos, quia praefatus clericus non habebat nisi ad contradicendum vel impetrandum mandatum, ad majorem cautelam processum ipsum nec confirmandum decrevimus nec cassandum, per [Col. 0366D] apostolica vobis scripta mandantes quatenus, partibus convocatis, et auditis hinc inde propositis, si praefatos judices inveneritis rationabiliter processisse, ipsorum confirmetis processum et faciatis illum per censuram ecclesiasticam, sublato appellationis obstaculo, firmiter observari. Alioquin eo, sicut justum fuerit, irrito, juxta formam priorum litterarum in causa procedatis eadem facientes quod decreveritis firmitatem debitam obtinere. Si quos autem ex monachis propter hoc inveneritis excommunicationis vinculo innodatos, secundum formam Ecclesiae absolvatis, injungentes eisdem quod de jure fuerit injungendum. Quia vero saepe contingit [Col. 0367A] quod contra falsam assertionem inique judicis innocens litigator veram non potest negationem probare, cum negantis factum per rerum naturam nulla sit directa probatio, ne falsitas veritati praejudicet aut iniquitas praevaleat aequitati, necessarium videtur et aequum ut cum quis legitimam exceptionem opponit, illam probare paratus, vel ad declinandum judicium, vel intentionem alterius elidendam, si forsan verbo vel facto ab illa recesserit, vel eam non probaverit infra terminum competentem a judice praefigendum, modestus judex non ante procedat quam super hoc instrumentorum vel testium cautelam adhibeat opportunam, per quam, si necesse fuerit, possit de veritate constare ut si contra relationem seu processum ipsius fuerit suborta [Col. 0367B] contentio, hujusmodi probationibus ipsius judicis possit assertio roborari; quatenus hoc adhibitio moderamine, sic honestis et discretis deferatur judicibus quod per improbos et iniquos innocentum justitia non laedatur; et ne judicialis vilescat auctoritas, cum de litigatoris improbitate constiterit adversus assertionem judicis temere prorumpentis, juxta superioris arbitrium digna poterit animadversione puniri. Testes autem, etc. per censuram eamdem appellatione cessante cogatis veritati testimonium perhibere. Quod si non omnes, etc. tu frater episcope, cum eorum altero, etc.

Datum Laterani, Nonis Januarii, anno tertio decimo.



CXCVII. PRIORI ET FRATRIBUS SANCTORUM QUATUOR CORONATORUM. Confirmatur concordia. (Laterani, II Idus Decembris.)
[Col. 0367C]

[(153) 1Kb] Cum super usu et jure parochiae inter vos et priorem ac conventum Lateranensem controversia verteretur, dilectum filium nostrum C. tituli Sanctorum Joannis et Pauli presbyterum cardinalem dedimus partibus auditorem. Qui petitiones audivit, et testes utrinque recepit, ac demum attestationibus publicatis et exhibitis instrumentis, nos ad talem concordiam vos et ipsos induximus, ut videlicet vos non extendatis jus et usum parochiae citra ecclesiam Sancti Nicolai de formis ex parte illa, nec citra arcum [Col. 0367D] Joannis Basilii ex parte altera intra formam, et ipsi similiter ultra eosdem terminos versus vos jus et usum parochiae non extendant. Hanc ergo concordiam a nobis pro bono pacis provisam, et a vobis ut illis sponte receptam, auctoritate apostolica confirmamus et praesentis scripti patrocinio communimus, ita ut per eam non derogetur in aliis limitationi parochiae quam felicis memoriae Calixtus papa suo privilegio designavit. Statuentes ut nulli omnino, etc. nostrae provisionis et confirmationis, etc. usque incursurum

Datum Laterani, II Idus Decembris, pontificatus nostri anno tertio decimo.



CXCVIII. MAGISTRO ET FRATRIBUS MILITIAE TEMPLI IN HUNGARIA CONSTITUTIS. Confirmatur commutatio (Laterani, XI Kal. Februarii.)
[Col. 0368A]

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecti in Domino filii, vestris justis petitionibus inclinati, commutationem inter vos et venerabilem fratrem nostrum Zagabriensem episcopum super quibusdam decimis et aliis rebus initam, sicut pie ac provide facta est, et in authentico super hoc confecto plenius continetur, auctoritate apostolica confirmamus. Nulli ergo, etc., nostrae [Col. 0368B] confirmationis, etc., usque incursurum.

Datum Laterani, XI Kal. Februarii, pontificatus nostri anno tertio decimo.



CXCIX. EISDEM. Confirmantur eis donationes factae a rege Hungariae. (Datum, ut in alia.)

Solet annuere sedes apostolica piis votis et honestis petentium precibus favorem benevolum impertiri. Eapropter, dilecti in Domino filii, vestris justis petitionibus inclinati, locum Sancti Martini cum appendiciis suis, villas, possessiones et alia vobis a charissimo in Christo filio nostro illustri rege Hungariae pia dovotione collata, sicut ea juste [Col. 0368C] ac pacifice possidetis, et in ipsius authentico super hoc confecto plenius continetur, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo, etc., usque incursurum.

Datum, ut in alia.



CC. ABBATI ET CONVENTUI SIMIGIENSI. Recipiuntur sub protectione B. Petri. (Laterani, VII Kal. Februarii.)

Cum a nobis petitur quod justum est et honestum, tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecti in Domino filii, vestris justis postulationibus grato concurrentes [Col. 0368D] assensu, personas vestras et Simigiense monasterium, in quo divino estis obsequio mancipati, sub beati Petri et nostra protectione suscipimus et praesentis scripti patrocinio communimus, libertates et immunitates a regibus et principibus monasterio vestro concessas, dignitates quoque ac antiquas et rationabiles consuetudines obtentas et hactenus observatas auctoritate vobis apostolica confirmantes. Ad indicium autem hujus nostrae protectionis et confirmationis perceptae fertonem auri gratis oblatum nobis et successoribus nostris annis singulis persolvetis. Nulli ergo, etc. nostrae protectionis et confirmationis, etc., usque incursurum.

[Col. 0369A] Datum Laterani, VII Kalend. Februarii, pontificatus nostri anno tertio decimo.



CCI. MAGISTRO PETRO BOIOL CANONICO LEMOVICENSI. Confirmatur ei praebenda. (Laterani, IX Kal. Februarii.)

Proposuisti dudum coram dilecto filio Pelagio Sanctae Luciae ad septa solis diacono cardinale, quem tibi et poenitentiario Lemovicensi concessimus auditorem, quod cum dilecto filio nostro Gualae Sanctae Mariae in Porticu diacono cardinali, tunc in partibus illis apostolicae sedis legato, quidam de Lemovicensibus canonicis supplicassent ut in eorum ecclesia, quae debito fraudabatur servitio, clericos [Col. 0369B] ordinaret, pro te ac magistro Andreaea scriptore nostro preces specialiter porrigentes, ipse Lemovicensem civitatem ingressus, canonicos interpositis precibus monuit ut vos reciperent in socios et in fratres; maxime cum quinque praebendae vel quatuor ab ultima ipsius ecclesiae ordinatione vacassent. Qui monitione ipsius devote suscepta, deliberatorias inducias petierunt; post quas primo et secundo concessas, eis non curantibus respondere, de praebendis Lemovicensibus vos investivit cardinalis praedictus, stallum in choro et locum in capitulo vobis praecipiens assignari: quod quorumdam impediente malitia non exstitit exsecutioni mandatum. Unde cum instantia postulasti ut quod a legato factum fuerat faceremus firmitatem debitam obtinere. Verum [Col. 0369C] poenitentiarius proposuit ex adverso quod, antequam legatus praebendas contulisset easdem, Lemovicense capitulum ab ejus gravamine appellavit, tam episcopi quam multorum canonicorum Lemovicensium qui erant in exercitu contra haereticos absentiam allegando. Asseruit insuper facultates Ecclesiae diminutas et vos sufficienter in aliis ecclesiis praebendatos, proponens te forte Simoniacum et ingratum Lemovicensi Ecclesiae, ac eo tempore quo fueras de praebenda Lemovicensis Ecclesiae investitus excommunicatum ab eodem episcopo exstitisse.

His autem et aliis per cardinalis relationem auditis, cum convenissemus postmodum eumdem poenitentiarium per nos ipsos, per responsiones ipsius [Col. 0369D] caetera esse frivola, praeter id quod de sententia excommunicationis contra te proposuerat, intelleximus evidenter. Unde venerabili fratri nostro archiepiscopo et dilectis filiis magistro M. canonico Bituricensi et H. cellarario Sancti Frontonis Petragoricensis dedimus in mandatis ut nisi poenitentiarius infra mensem post commonitionem eorum te legitime a saepefato episcopo tempore investiturae tuae excommunicatum fuisse probaret, quod per dictum legatum de te factum exstiterat, sublato appellationis obstaculo, confirmarent; si vero probaret te excommunicatum tunc temporis exstitisse, non postponerent quod de te factum fuerat revocare. [Col. 0370A] Qui mandatum apostolicum exsequentes, utriusque partis receptis testibus, et confessionibus ac allegationibus intellectis, eamdem causam sufficienter instructam ad nostrum remiserunt examen. Cum autem propter hoc nuper tam tu quam dilectus filius G. Lemovicensis capituli procurator in nostra fuissetis praesentia constituti et acta ipsa inspici fecerimus diligenter, per poenitentiarii testes intelleximus factam fidem quod Lemovicensis episcopus pluribus annis antequam tu de praebenda jam dicta fueris investitus, clericos et burgenses castri Lemovicensis et te nominatim, quem eorum dicebat consiliarium et fautorem, vinculo excommunicationis astrinxit. Per testes vero tuos exstitit manifeste probatum quod, etsi dictus episcopus in burgenses [Col. 0370B] et eorum fautores excommunicationis sententiam tulerit, et tu apud sedem apostolicam adjutor exstiteris eorumdem, idem tamen episcopus generaliter universos burgenses et eorum fautores tam clericos quam laicos ante tres annos absolvit, quibusdam presbyteris usque ad certum tempus retentis qui contra interdicti sententiam praesumpserant celebrare, quodque idem episcopus tibi communicavit postea in ecclesia et in mensa.

His igitur et aliis quae fuerunt hinc inde proposita intellectis, quia juxta mandati nostri tenorem te investiturae tuae tempore a praefato excommunicatum episcopo exstitisse dictus poenitentiarius, sicut obtulerat, non probavit, cum ex adverso de absolutione ac communione dicti episcopi fuerit facta [Col. 0370C] fides, quod per dictum legatum de te factum est de fratrum nostrorum consilio per diffinitivam sententiam duximus approbandum. Nulli ergo omnino hominum liceat hanc paginam nostrae diffinitionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, IX Kalend. Februarii, pontificatus nostri anno tertio decimo.

Scriptum est super hoc in eumdem fere modum decano et subdecano Pictavenensi et magistro Americo de Longovado canonico Petragoricensi [(154) 1Kb] . Proposuit olim dilectus filius magister Petrus Boiol clericus [Col. 0370D] venerabilis fratris nostri episcopi Tusculani coram dilecto filio Pelagio Sanctae Luciae ad septa solis diacono cardinali, quem sibi et poenitentiario Lemovicensi, etc., in eumdem fere modum ut in alia, usque approbandum. Quocirca discretioni vestrae per apostolica scripta mandamus quatenus quod a nobis est sententialiter diffinitum faciatis appellatione remota inviolabiliter observari, eidem magistro P. stallum in choro et locum in capitulo assignantes, contradictores per censuram ecclesiasticam, appellatione postposita, compescendo. Quod si non omnes iis exsequendis potueritis interesse, duo vestrum ea nihilominus exsequantur.

[Col. 0371A] Datum Laterani, VI Kalend. Februarii, anno tertio decimo.



CCII. MAGISTRO ANDRAEAE SCRIPTORI NOSTRO CANONICO LEMOVICENSI. Super eodem. (Laterani, X Kal. Februarii.)

Proposuit dudum dilectus filius magister P. clericus venerabilis fratris nostri episcopi Tusculanen., etc., ut in prima, usque ordinaret, pro te ac eodem magistro preces specialiter porrigentes, etc., in eumdem fere modum ut in alia, usque intelleximus evidenter. Cum ergo dilectus filius G. Lemovicensis capituli procurator propter hoc nuper apud sedem apostolicam constitutus contra te nihil prorsus objecerit, [Col. 0371B] nos quod per dictum legatum de te factum esse dignoscitur, de fratrum nostrorum consilio duximus per diffinitivam sententiam approbandum. Nulli ergo omnino hominum liceat hanc paginam nostrae diffinitionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, X Kal. Februarii, pontificatus nostri anno tertio decimo.

Scriptum est super hoc majori archidiacono, cantori, magistro Manfredo canonico Bituricensi. Proposuit olim dilectus filius magister P. clericus, etc., ut in alia in eumdem fere modum, usque evidenter. [Col. 0371C] Cum ergo dilectus filius G. Lemovicensis capituli procurator propter hoc nuper ad sedem apostolicam constitutus contra praedictum magistrum Andraeam nihil prorsus objecerit, nos, etc. ut in alia usque approbandum. Ideoque discretioni vestrae per apostolica scripta mandamus quatenus quod a nobis, etc., ut in alia, usque observari, eidem magistro Andraeae stallum in choro, etc., ut in alia, usque compescendo. Quod si non omnes iis exsequendis potueritis interesse, duo vestrum ea nihilominus exsequantur.

Datum ut in prima praecedenti per totum.



CCIII. ABBATI ET CONVENTUI SANCTI STEPHANI DIVIONENSIS LINGONENSIS DIOECESIS. Adversus Herveum canonicum Divionensem. (Laterani, VII Kal. Februarii.)
[Col. 0371D]

Cum Herveus et R. canonici Ecclesiae vestrae pro se ac dilectus filius magister Hugo, procurator vester, pro vobis in nostra essent praesentia constituti, nos intellecto inquisitionis processu quae contra ipsum Herveum ad venerabilem fratrem nostrum Lingonensem episcopum et dilectum filium Virziliacensem abbatem emanarat a nobis, ab ipso Herveo, pro eo quod erat vinculo excommunicationis astrictus, quod nostris mandatis pareret recipi fecimus corporaliter juramentum, et eidem injunximus viva voce ut ad monasterium Sanctae Genovefae [Col. 0372A] Parisiensis accederet; quatenus in eo dignos poenitentiae fructus perageret, et etiam regularia, quae nondum plene novit, disceret instituta, emendando in melius vitam suam. Quod licet idem primitus acceptarit, spiritu tamen postmodum suo ductus, a nobis illicentiatus recessit ad praefatum Sanctae Genovefae monasterium, a nobis super receptione sua litteris non obtentis. Nos igitur quieti monasterii vestri paterna volentes sollicitudine praecavere, ipsum Herveum a praefato monasterio, prioratibus et ejus obedientiis removentes, vos et monasterium ipsum, obedientias ac prioratus pertinentes ad illud, ab impetitione dicti R. tam super receptione sua quam expensis et aliis super quibus vos hactenus fatigavit decernimus absolutos. Nulli ergo omnino [Col. 0372B] hominum liceat hanc paginam nostrae diffinitionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, VII Kal. Februarii, anno tertio decimo.



CCIV. ABBATI ET CONVENTUI SANCTI BERTINI. Nihil esse dandum pro benedictione abbatum. (Laterani, II Kal. Februarii.)

Justis petentium desideriis dignum est nos facilem praebere consensum et vota quae a rationis tramite non discordant effectu prosequente complere. Eapropter, dilecti in Domino filii, vestris justis postulationibus [Col. 0372C] grato concurrentes assensu, auctoritate vobis praesentium indulgemus ne vel episcopo aut archidiacono seu capitulo Morinensi pro consequenda benedictione abbatis monasterii vestri, qui benedicendus pro tempore fuerit, cappam sericam, palefridum, pastum et his similia seu aliam consuetudinem persolvatis, districtius inhibentes ne ipsi a vobis ea exigere vel extorquere praesumant, sed munus benedictionis abbati ab eodem episcopo gratis et sine pravitate qualibet impendatur. Alioquin, liceat vobis quemcunque malueritis catholicum adire antistitem gratiam et communionem apostolicae sedis habentem, qui nostra fretus auctoritate ipsi electo munus benedictionis impendat. Ita tamen [Col. 0372D] quod per hoc nullum Morinensi Ecclesiae in posterum praejudicium generetur. Nulli ergo omnino hominum liceat hanc paginam nostrae concessionis et inhibitionis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, II Kalend. Februarii, anno tertio decimo.



CCV. EISDEM. Ne beneficia non vacantia promittentur. (Laterani.)

[(155) 1Kb] Cum ex injuncto nobis apostolatus officio [Col. 0373A] Ecclesiarum omnium sollicitudinem gerere teneamur, ea corrigere nos oportet quae interdum in gravamen ipsarum temere seu etiam improvide attentatur. Sane ad audientiam nostram vobis referentibus est delatum, quod ad importunam instantiam nobilium et potentium et etiam praelatorum, quibusdam beneficia non vacantia promisistis, annuam pensionem eisdem ipsorum nomine concedentes in vestri monasterii laesionem. Quia igitur id contra statuta Lateranensis concilii noscitur attentatum, promissiones hujusmodi decernentes irritas et inanes, et pensiones concessas beneficiorum non vacantium nomine non solvendas, auctoritate praesentium districtius inhibemus ne contra praefatum concilium beneficia promittere non vacantia [Col. 0373B] vel pensionem cuiquam taliter assignare de caetero praesumatis. Nulli ergo omnino hominum liceat hanc paginam nostrae concessionis et inhibitionis infringere, vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

Datum Laterani, etc., ut in alia per totum.



CCVI. EISDEM. Confirmat quasdam possessiones. (Datum, ut in alia.)

Solet annuere sedes apostolica piis votis et honestis petentium precibus favorem benevolum impertiri. [Col. 0373C] Eapropter, dilecti in Domino filii, vestris justis postulationibus grato concurrentes assensu, terragium et decimam de Felchinel, quae vobis R. de Alneto miles pia liberalitate donavit, terram quoque quam a G. Bacon laico acquisistis, terram etiam et mansuras monasterio vestro in eleemosynam a Gi. de Clusa collatas, sicut ea juste ac pacifice possidetis, vobis et per vos eidem monasterio auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis Dei et beatorum Petri et Pauli apostolorum ejus se noverit incursurum.

[Col. 0373D] Datum, ut in alia per totum.



CCVII. UNIVERSIS MONACHIS OBEDIENTIARUM MONASTERII SAXIVIVI. De reformatione monasterii ejusdem. (Laterani, XII Kal. Martii.)

[(156) 1Kb] Quantum et quandiu laboraverimus pro reformando statu monasterii Saxivivi vestra devotio non ignorat. Licet etiam ad id dilectus filius abbas vester operam adhibuerit diligentem et non parum profecerit super eo, quorumdam tamen habitantium in eodem impediente nequitia, qui ei non solum inobedientes et rebelles existere praesumpserunt, [Col. 0374A] contra ipsum multa nequiter machinando, verum etiam mortis periculum detestandis conspirationibus intentarunt, non potest perficere quod incoepit. Unde non absque dolore dicere possumus cum propheta: Curavimus Babylonem, et non est sanata (Jer. LI); quia impii cum venerint in profundum peccatorum contemnunt, ut qui in sordibus sunt, sordescant adhuc. Cum igitur dictus abbas in praefato monasterio Saxivivi proficere nequeat, illorum, tanquam olla succensa, subbulliente malitia qui cum sint origine Fuliginates, confisi de potentia propinquorum, non verentur contra stimulum calcitrare, excutientes a cervicibus jugum obedientiae insolenter: de fratrum nostrorum consilio ita duximus providendum, ut ad aliquam ejusdem monasterii [Col. 0374B] obedientiam ad hoc aptam cum deliberatione seniorum et saniorum ejusdem coenobii monachorum se transferre procuret, illis secum in Dei servitio aggregatis, qui sub jugo monasticae regulae dignum Deo cupiunt impendere famulatum; cui omnes ejusdem professionis et ordinis fratres tanquam abbati suo intendant humiliter et devote in loco hujusmodi de nostra licentia commoranti; aliquos vero de gravioribus fratribus dimittat apud Ecclesiam Saxivivi, per quos locus ipse regatur. Supradictae vero perversitatis actores tandiu tanquam anathematizatos et maledictos ab omnibus volumus et mandamus arctius evitari et a monasterio supradicto manere dejectos donec illam eidem abbatis satisfactionem [Col. 0374C] obtulerint quam de graviorum ipsius fratrum consilio merito valeat acceptare. Ita videlicet quod postquam eadem fuerit, prout decet, exhibita, ipsos in loco quem elegerit secum, vel etiam in ecclesia Saxivivi commorari nullatenus patiatur; sed eosdem in aliis locis collocet, in quibus sua possint peccata deflere. Quocirca universitati vestrae per apostolica scripta praecipiendo mandamus quatenus quod a nobis est provida deliberatione provisum, vos prompta devotione servetis, et praefato abbati vestro in loco quem elegit ad exhibendum dignum Domino famulatum obedientiam et reverentiam impendatis tam debitam quam devotam.

Datum Laterani, XII Kal. Martii, pontificatus nostri anno tertio decimo.



CCVIII. ABBATI DE BIEVALLIS CISTERCIENSIS ORDINIS EBORACENSIS DIOECESIS ET DECANO ET THESAURARIO EBORACENSIBUS. Ecclesia quaedam deputatur usibus hospitalitatis (Laterani, Idibus Decembris.)
[Col. 0374D]

Cum dilecti filii prior et canonici Giseburnenses, qui, sicut ex multorum testimonio litterarum accepimus, omni petenti se tribuunt et bona sua hospitalitatis usibus applicant incessanter, ita quod nullus recedit vacuus ab eisdem, ut hospitalitatis uberius exsequantur officium nobis humiliter supplicarint ut ecclesiam de Hesel, quam de mandato nostro [Col. 0375A] bonae memoriae magistro Britio subdiacono et notario nostro liberaliter contulerunt, deputare hospitalitatis usibus dignaremur, nos eorum precibus inclinati, discretioni vestrae per apostolica scripta mandamus quatenus cum per vicinitatem loci veritatem possitis super hoc plenius indagare, dictam Ecclesiam, si sine scandalo fieri poterit, auctoritate nostra hospitalitatis usibus, sublato appellationis obstaculo, applicetis, ministro ejusdem congrua sustentatione de ipsius proventibus reservata. Contradictores autem, si qui fuerit, per censuram ecclesiasticam appellatione postposita compescatis. Quod si non omnes iis exsequendis potueritis interesse, duo vestrum ea nihilominus exsequantur.

Datum Laterani, Idibus Decembris, anno tertio [Col. 0375B] decimo.



CCIX. MORINENSI EPISCOPO ET MORINENSI ET SANCTI AUDOMARI MORINENSIS DIOECESIS DECANIS. De congrua portione danda capellanis. (Laterani, XII Kal. Martii.)

Ex parte dilecti filii abbatis et conventus Sancti Bertini fuit nobis humiliter supplicatum ut cum quaedam parochiales ecclesiae ipsis fuerint in eleemosynam [Col. 0376A] assignatae ut in usus suos et pauperum proventus cederent earumdem, et ipsae ante paucos annos ita pauperes fuerint, quod ipsorum monasterium in eisdem servientibus necessaria ministrarit, et nunc, divina disponente clementia, frequentatione ac multiplicatione hominum valde sint in temporalibus augmentatae, ipsos faceremus divitiarum esse participes qui fuerunt socii paupertatis. Cum igitur satis congruat rationi ut sint emolumenti participes qui oneris fuere consortes, discretioni vestrae per apostolica scripta mandamus quatenus earumdem ecclesiarum facultatibus diligenter inspectis, secundum eas ipsarum servitoribus assignetis ad sustentationem eorum honestam et congruam sublato appellationis obstaculo portionem, [Col. 0376B] ut reliquum ad usum praedictorum fratrum cedat et pauperum juxta desiderium et voluntatem illorum qui eis praefatas ecclesias contulerunt, contradictores per censuram ecclesiasticam, appellatione postposita, compescentes. Quod si non omnes, etc. tu, frater episcope, cum eorum altero ea nihilominus exsequaris.

Datum Laterani, XII Kal. Martii, pontificatus nostri anno tertio decimo.



APPENDIX LIBRI TERTII DECIMI.
[Col. 0375]


CCX ARCHIEPISCOPO RAVENNATENSI ET SUFFRAGANEIS EJUS. Adversus Ottonem imperatorem. (Laterani, IV Non. Martii.)
[Col. 0375C]

[(157) 1Kb] Deo et vobis de imperatore conquerimur, qui beneficiorum nostrorum ingratus, et promissionum suarum oblitus, retribuit nobis mala pro nobis, odium pro dilectione, offensam pro gratia, injuriam pro honore, tanquam filius indevotus a persecutione piae matris incoepit, quae ipsum contra communem pene omnium voluntatem toto conamine studuit ad imperium sublimare, sicut vobis et aliis est plenissime manifestum, multis insultantibus nobis quod merito ea patimur, cum nos fecerimus [Col. 0375D] gladium de quo graviter vulneramur. Sed insultatoribus nostris respondeat pro nobis Altissimus, qui puritatem animi nostri plene cognoscit, nec sine causa legitur de se ipso dixisse: Poenitet me fecisse hominem (Gen. VI). Illudque debet ab omnibus iniquum et impium reputari quod ad occupandum regnum Siciliae manus extendit, quod a nobis charissimus in Christo filius noster rex Fridericus illustris, orphanus et pupillus, obtinet ex successione materna, tanquam sibi nequaquam sufficiat quod ejus patrimonium injuste detinet occupatum. Quis ergo de caetero sibi credat aut quis de ipso confidat, quandoquidem nobis fidem non servat [Col. 0376C] qui, licet indigni, locum Christi tenemus in terris, qui tot et tanta sibi contulimus beneficia? etc.

Datum Laterani, IV Non. Martii, anno tertio decimo.



CCXI. AUTISSIODORENSI EPISCOPO. De erectione novarum parochiarum. (Laterani, XIII Kal. Octobris.)

Solet annuere sedes apostolica piis votis et honestis petentium precibus favorem benevolum impertiri. Sane, sicut ex tua insinuatione recepimus, cum in tribus capellis quae sunt apud burgum de Charitate unicus consueverit presbyter ministrare, ut multitudini populi ejusdem loci exhiberi possent commodius [Col. 0376D] ecclesiastica sacramenta, maxime cum idem locus infectus dudum fuerit fermento haereticae pravitatis, [(158) 1Kb] de tuo et prioris atque conventus de Charitate consensu exstitit constitutum ut in quacunque capellarum ipsarum sacerdos proprius ministraret, certis parochianis earum cuilibet assignatis. Nos igitur tuis precibus inclinati constitutum ipsum, sicut pie ac provide factum est, auctoritate apostolica confirmamus et praesentis scripti patrocinio communimus. Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem hoc attentare praesumpserit, indignationem omnipotentis [Col. 0377A] Dei et beatorum Petri et Pauli apostolorum ejus se noverit incursurum.

Datum Laterani, XIII Kal. Octobris, pontificatus nostri anno tertio decimo.

GUILLELMUS, Dei gratia Antissiodorensis episcopus, omnibus praesentes litteras inspecturis, in Domino salutem.

Universitatem vestram scire volumus quod cum villa de Charitate ab antiquo non habuisset nisi unicam parochialem ecclesiam, tanquam novella plantatio quae paucos habebat inhabitatores, tandem [Col. 0378A] crescente multitudine plebis in tantum quod unius non sufficiebat ad eam regendam sollicitudo pastoris, de assensu et voluntate dilecti filii Gaufridi prioris et conventus ibidem constituimus tres parochiales ecclesias, scilicet ecclesiam beatae Mariae, ecclesiam Sancti Petri et ecclesiam Sancti Jacobi, salvo jure monachorum, videlicet ut id juris habeant in singulis trium quod habebant in una, tam in praesentationibus personarum quam in aliis. Quod ut ratum sit et firmum, praesentem chartam fecimus sigillo nostro firmari.

Actum anno gratiae 1209, IV Kal. Martii.



INNOCENTII III ROMANI PONTIFICIS REGESTORUM SIVE EPISTOLARUM LIBER DECIMUS QUARTUS. PONTIFICATUS ANNO XIV, CHRISTI 1211.
[Col. 0377]


I. EPISCOPO BASILIENSI [(159) 1Kb] , ET DE LUZILA ET DE TANNIBACH ABBATIBUS CISTERCIENSIS ORDINIS, CONSTANTIENSIS [(160) 1Kb] ET BASILIENSIS DIOECESUM. Confirmat electionem praepositi Constantiensis. (Laterani, VIII Kal. Martii.)
[Col. 0377B]

Dilectus filius Walterus Constantiensis praepositus [(161) 1Kb] nuper proposuit coram nobis quod Constantiensi praepositura vacante, cum ejusdem canonici ad celebrandam electionem praepositi convenissent, vota dividi contigit eorumdem, et tredecim ex praesentibus canonicis, quorum erant quinque presbyteri, ac tres diaconi, et quinque subdiaconi, eumdem Walterum concorditer eligentibus, sex alii, quorum unus erat decanus et presbyter, et quatuor [Col. 0377C] subdiaconi, ac unus acolythus, vota sua in A. praepositum de Sindolvingen et Ecclesiae supradictae canonicum contulerunt, et subsequenter praedictus A. vocem ad nos appellationis emisit, ne venerabilis frater noster Constantiensis episcopus ad examinandam seu confirmandam electionem ipsius Walteri procederet inhibendo. Sed episcopus electionem ipsam, utpote a majori parte capituli celebratam, nihilominus confirmavit. Cum autem dictus Walterus [Col. 0378B] nuper electionem ipsam auctoritate peteret apostolica confirmari, praefatus A. quasdam causas proposuit, propter quas eamdem asseruit reprobandam; quia videlicet, electores ipsius Walteri non fuerant, juxta Ecclesiae consuetudinem, in virtute obedientiae requisiti, et quia idem Walterus erat ultimus in capitulo, et nondum integrum stipendium obtinebat, nec etiam ad dispensationem praepositurae videbatur idoneus, cum nondum domui suae bene praepositus exstitisset, et quoniam ad carnales preces episcopi fuerat nominatus; item quia post appellationem ad nos interpositam ejus fuerat electio confirmata, et ipse ante confirmationem obtentam stallum [(162) 1Kb] sibi praepositi usurpavit. Ad haec autem ex ipsius Walteri fuit parte responsum quod, etsi [Col. 0378C] canonici non fuerint adjurati, ex eo tamen ejus non debebat electio vitiari, quae alias fuerat canonice celebrata. Sed nec id ei nocere debebat quod fuerat ultimus in capitulo, cum et inferiores loco, dum modo alias reputentur idonei, ad dignitates elegi non sit in sacris canonibus interdictum; maxime cum dictus W. illius aetatis [(163) 1Kb] existat quae in eo sufficeret si fuisset ad episcopatum electus; qui curam quoque rei familiaris provide habuisse dignoscitur, [Col. 0379A] dum scholasticis studiis laudabiliter insudavit. Nec preces ab episcopo memorato interpositae carnales sunt reputandae, quas pro digno dignoscitur porrexisse. Propter appellationem etiam interpositam minime videbatur confirmatio episcopi revocanda, cum id ei licere prima facie videretur, ex eo quod a majori et saniori [(164) 1Kb] parte capituli eadem videbatur electio celebrata; cum in Lateranensi concilio inveniatur expressum ut nisi a paucioribus et inferioribus aliquid rationabiliter objectum fuerit et ostensum, semper appellatione remota praevaleat et suum consequatur effectum quod a majori et saniori parte capituli fuerit constitutum [(165) 1Kb] . Quinimo, etsi episcopus minus provide processisset, id eidem W. officere non debebat. [Col. 0379B] Praeterea, etsi processus episcopi foret per appellationem hujusmodi retractandus, eadem tamen electio, utpote a majori et saniori parte capituli celebrata, a nobis confirmari debebat. His igitur et aliis intellectis quae utraque pars proposuit coram nobis, de fratrum nostrorum consilio electionem de ipso W. celebratam duximus confirmandam, memorato A. super hoc silentium imponentes. Quocirca discretioni vestrae per apostolica scripta mandamus quatenus, quod a nobis est sententialiter diffinitum, faciatis per censuram ecclesiasticam firmiter observari, contradictores per censuram ecclesiasticam appellatione postposita compescentes. Quod si non omnes, etc., tu ea, frater episcope, cum eorum altero, etc.

[Col. 0379C] Datum Laterani VIII, Kal. Martii, pontificatus nostri anno quarto decimo.



II. WALTERO [(166) 1Kb] PRAEPOSITO CONSTANTIENSI. Super eodem. (Datum, ut in alia.)

In nostra nuper proposuisti praesentia constitutus quod Constantiensi praepositura vacante, cum ejusdem canonici ad celebrandam electionem praepositi convenissent, vota dividi contigit eorumdem, et tredecim ex praesentibus canonicis, quorum erant quinque presbyteri, ac tres diaconi, et quinque subdiaconi, te concorditer ligentibus, etc., in eumdem fere modum ut in alia, usque silentium imponentes. [Col. 0379D] Nulli ergo, etc., diffinitionis et confirmationis, etc., usque incursurum.

Datum, ut in alia.



III. ARCHIEPISCOPO TOLETANO ET TIRASONENSI, COLIMBRIENSI, ET ZAMORENSI EPISCOPIS. De subsidio praestando regibus adversus Saracenos. (Laterani, VIII Kal. Martii.)

Significavit nobis dilectus filius F. primogenitus, [Col. 0380A] etc., ut supra lib. XIII, epist. CLXXXIII, usque exhortationibus inducere minime postponatis, monentes ex parte Dei et nostra subditos vestros, in remissionem eis omnium peccaminum injungendo, ut tam praefato primogenito regis Castellae, etc. usque exsequendum. Caeterum ne ipsius F. laudabile propositum ab aliquo possit temere impediri, praesentium vobis auctoritate praecipiendo mandamus quatenus si forte aliquis regum Hispaniae, cum quo praedictus rex Castellae treugam vel pacem firmavit, tempore quo idem rex vel filius ejus Saracenos impugnant, ipsum praesumpserit violare, vos eum per censuram ecclesiasticam sublato appellationis obstaculo compescatis.

Datum Laterani, VIII Kal. Martii, pontificatus nostri [Col. 0380B] anno quarto decimo.

In hunc etiam fere modum scriptum est pro charissimo in Christo filio Petro illustri rege Aragonum quibusdam praelatis Hispaniae.



IV. ALDEFONSO ILLUSTRI REGI CASTELLAE. Super eodem. (Laterani, VIII Kal. Martii.)

Cum personam tuam inter Christianissimos reges et catholicos principes specialis dilectionis praerogativa in Domino amplexemur, preces ac petitiones tuas, in quibus possumus, libenti animo exaudimus, et ad ea gratanter intendimus quae serenitati regiae novimus placere. Sane venientem ad apostolicam [Col. 0380C] sedem dilectum filium Palentinum electum nuntium tuum, virum utique providum et honestum, benigne recepimus, et petitiones quas nobis ex parte tua porrexit libenti animo curavimus promovere. Super eo autem quod ex parte tua legatum requisivit a nobis ad partes Hispaniae destinandum, ad praesens propter tempora impacata nequivimus regiae satisfacere voluntati: sed opportunitate accepta, petitioni regiae, dante Domino, satisfiet. Nos vero, ne laudabile tuum et F. filii tui propositum valeat ab aliquibus aliquatenus impediri, venerabili fratri nostro archiepiscopo Toletano et Zamorensi, Tirasonensi et Colimbriensi episcopis nostris damus litteris in mandatis ut si quis regum Hispaniae, cum quo treugam vel pacem firmasti, tempore quo tu [Col. 0380D] vel filius tuus Saracenos impugnatis, ipsam praesumpserit violare, ipsi eum per censuram ecclesiasticam, sublato appellationis impedimento, compescant. Monemus igitur serenitatem regiam attentius et hortamur, quatenus in devotione nostra et sacrosanctae Romanae Ecclesiae matris tuae firmiter perseveres; quia nos in his quae a nobis secundum Deum duxeris postulanda, regiae serenitati assensum apostolicum libenti animo impendemus.

[Col. 0381A] Datum Latereni, VIII Kal. Martii, pontificatus nostri anno quarto decimo.



V F. PRIMOGENITO CHARISSIMI IN CHRISTO FILII NOSTRI A. ILLUSTRIS REGIS CASTELLAE. Super eodem. (Laterani, VIII Kal. Martii.)

Cum personam tuam inter Christianissimos principes speciali praerogativa in Domino amplexemur, preces ac petitiones tuas, in quibus possumus, libenti animo exaudimus, et ad ea gratanter intendimus quae devotioni tuae novimus complacere. Sane venientem ad apostolicam sedem, etc., ut in alia, usque promovere. Nos vero, ne laudabile tuum [Col. 0381B] et patris tui propositum valeat ab aliquibus aliquatenus impediri, etc., usque Hispaniae, cum quo idem pater tuus treugam vel pacem firmavit, tempore quo ipse vel tu Saracenos impugnatis, etc., usque compescant. Monemus igitur discretionem tuam, etc., ut in alia, usque postulanda, tibi assensum apostolicum libenti animo impendemus.

Datum Laterani, VIII Kal. Martii, pontificatus nostri anno quarto decimo.



VI. ABBATI ECCLESIAE SANCTAE CRUCIS SITAE SUPER FLUVIUM ANGLIAE JUXTA OPPIDUM EJUSDEM NOMINIS, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, VIII Idus Martii.)
[Col. 0381C]

Quoties a nobis petitur quod religioni et honestati convenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et Sanctissimae Crucis ecclesiam a bonae memoriae Isemberto quondam Pictaviensi episcopo et matre ejus Theberga ejusque fratribus Senebaldo et Manasse constructam, ad exemplar piae recordationis Urbani papae secundi praedecessoris nostri, cujus privilegium inspeximus, licet in parte corrosum, sub beati Petri et nostra protectione suscipimus et praesentis scripti privilegio communimus. In primis [Col. 0381D] siquidem statuentes ut ordo canonicus, qui secundum Deum et beati Augustini Regulam in eodem loco institutus esse dignoscitur, perpetuis idem temporibus inviolabiliter observetur, Praeterea quascunque possessiones, quaecunque bona eadem ecclesia inpraesentiarum juste ac canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant. In quibus haec propriis duximus exprimenda vocabulis: Locum ipsum in quo ecclesia ipsa sita est, cum omnibus pertinentiis suis, Sancti Martini, Beatae Mariae et Sancti Petri ecclesias in Anglia, cum omnibus pertinentiis suis; Sancti Mauricii [Col. 0382A] et Sancti Leodegarii ecclesias de Vico, cum suis pertinentiis; ecclesiam Sancti Petri de Buxeria sitam super fluvium Gartimpae cum pertinentiis suis; Sancti Aniani de Rampeio, Sancti Martini de Tornum et de Izorio ecclesias sitas super fluvium Crosae cum omnibus pertinentiis suis; Sancti Petri de Capella rubea et Sancti Petri de Longoprato ecclesias cum omnibus pertinentiis suis, de ecclesia Sancti Nicolai de Letone septem solidos censuales Pictaviensis monetae, in ecclesia Sanctae Mariae Magdalenae de Ruffiaco decem solidos Andegavensis monetae, in ecclesia Sancti Vincentii de Noum quinque solidos Andegavensis monetae, decimas de campagnia Fontisterlandi, de Tornum, de Izorio et de Vico, decimas de Exodun, de Podio Ergnos, de [Col. 0382B] Saleriis, de Lestap, de Closo Petri, de Cenius, et de Closo Samuelis de Thaeco, molendina de Tornum et de Beraut, grangias de Monte-alto, de Berault, de Villena, de Bileteria, de Fontanis, de Rocha et de Perereio cum omnibus pertinentiis suis. Praepositum autem seu abbatem vel cujuslibet dispensationis ecclesiasticae ministrum, nisi quem suae professionis communis electio fratrum vel pars consilii sanioris secundum Deum et beati Augustini Regulam elegerit, vobis praeferri auctoritate apostolica prohibemus. Decernimus ergo ut nulli omnino hominum liceat hanc praefatam Ecclesiam temere perturbare, etc., usque profutura, salva sedis apostolicae auctoritate et dioecesani episcopi canonica [Col. 0382C] justitia. Si qua igitur in futurum ecclesiastica, etc., usque subjaceat ultioni. Cunctis autem eidem loco sua jura, etc., usque inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, VIII Idus Martii, indictione XIV, Incarnationis Dominicae anno 1210, pontificatus vero domini Innocentii papae III, anno quartodecimo.



VII. RAYNALDO BRANCALEONI SITINO. Recipitur sub protectione beati Petri. (Laterani, V Kal. Martii.)

Cum a nobis petitur quod justum est et honestum, [Col. 0382D] tam vigor aequitatis quam ordo exigit rationis ut id per sollicitudinem officii nostri ad debitum perducatur effectum. Eapropter, dilecte in Domino fili, tuis justis precibus inclinati, personam tuam cum omnibus bonis quae inpraesentiarum rationabiliter possides, aut in futurum justis modis, praestante Domino, poteris adipisci, sub beati Petri et nostra protectione suscipimus. Specialiter autem possessiones tuas, sicut eas juste possides et quiete, auctoritate tibi apostolica confirmamus et praesentis scripti patrocinio communimus. Nulli ergo, etc., protectionis et confirmationis, etc., usque incursurum.

Datum Laterani, V Kal. Martii, pontificatus nostri anno quarto decimo.



VIII. ILLUSTRI REGI PORTUGALENSI. Redarguitur de quibusdam excessibus. (Laterani, VII Kal. Martii)
[Col. 0383A]

[(167) 1Kb] Si te diligenter attenderes, ut deberes, quod cum ejus sponsam offendis qui te ad regni solium sublimavit, sponsi etiam indignationem incurris, ecclesias, quarum sponsus est Christus, vel ministros earum nullatenus aggravares, ne dum eas ancillare niteris et redigere sub tributo, ob ingratitudinis vitium Dominus in servitutem redigat regnum tuum, et in potestatem antiqui te tribuat exactoris; quia non oppressor esse debes, sed defensor potius earumdem, utpote qui ad malefactorum vindictam, laudem vero bonorum suscepisti [Col. 0383B] gladium bajulandum. Verum, sicut ex litteris venerabilis fratris nostri episcopi Colimbriensis accepimus, tu haec prout convenit non attendens, nec saluti tuae consulens et honori, omissa reverentia Redemptoris, te de rebus ecclesiasticis plus debito intromittens, ecclesias et ecclesiastica beneficia confers quibusvis personis et aufers, destituendo illos qui sunt canonice per dictum episcopum in ecclesiis suae dioecesis instituti, ac per proprios homines proventus earum faciens occupari, balistarios, canes, aves et equos tuos in illis, quarum nulli vel pauci sunt redditus, introducis, ut ipsis provideatur de proventibus earumdem. Praeterea clericos capi faciens et publicae custodiae mancipari, [Col. 0383C] eos coram te et tuis judicibus saecularibus litigare compellis, atque ipsos in exercitum tecum trahis, eisdem injurias et opprobria multa inferens et gravamen, et, quod sine dolore non dicimus, pro diro reputans nonnunquam augurio cum tibi vides religiosum aliquem vel clericum occurrentem. Caeterum in animae tuae periculum detinens pythonissam, excommunicatos defendis et usurarios atque Ecclesiae inimicos, continentes viduas invitas hominibus tuis tradens, et liberos nihilominus deputans perpetuae servituti, personas insuper ecclesiasticas a regno exire prohibes et intrare: et si forte illarum aliqua licentiam tenet exeundi, ne ad apostolicam sedem accedat prius praestat corporaliter juramentum, et si secus attentet agere, capitur, [Col. 0383D] spoliatur, et publicae custodiae mancipatur. Quae omnia dictus episcopus personaliter est expertus. Cum enim super his non immerito fueris redargutus ab eo, et monitus diligenter ut dimitteres pythonissam, quam quotidie consulebas, ita quod licet vocatus ob hoc ad te accedere noluisset, tu quaerens malignandi occasionem in eum, dari tibi in quadam villula ecclesiae suae ab eo procurationem indebitam petiisti: quam cum praestare renuerit, sicuti nec debebat, tam suam quam canonicorum ejusdem loci domus dirui faciens, atque equitaturas eis proprias auferens, ecclesiam, quam jam pro magna parte spoliaveras, eis quae remanserant [Col. 0384A] fecisti bonis omnibus spoliari. Quare idem suam dioecesim sententiae supposuit interdicti, et ne Bracarensis electus ipsam praesumeret relaxare, vocem ad nos appellationis emisit.

Quod cum ad tuam notitiam pervenisset, more solito quoslibet hujusmodi sententiam observantes et nolentes etiam celebrare mandasti rebus omnibus spoliari, illos tuos reputans inimicos et etiam proditores qui quemlibet illorum recipere attentarent. Postmodum vero praefatus electus ipsum, missis ei suis et tuis litteris de conductu, apud Bracaram evocavit, promittens quod ibidem ipsi et Ecclesiae satisfaceres competenter. Qui cum ad ejus praesentiam accessisset, et dictus quaesivisset electus ab eo quare protulisset sententiam supradictam, idem innovans [Col. 0384B] appellationem emissam, ei causas praedictas pro quibus hoc fecerat explicavit. Die vero sequenti electus a te cautione recepta, mandavit eidem ut dictam sententiam relaxaret: quod idem efficere noluit, praesertim cum nulla esset satisfactio de tot et tantis injuriis subsecuta, nec tu etiam ab incoeptis quiesceres, licet ipsam postmodum, pro eo quod clericos ad mandatum electi, qui eam relaxare volebat, celebrare nolentes coram propriis parentibus et amicis, ut asserebatur eidem, exoculari mandaveras, et crudelitates alias exerceri, ne punirentur insontes, ad tantum evitandum periculum relaxarit, in his et aliis damna plurima sustinens et gravamen; et, ut adderes afflictionem [Col. 0384C] afflicto, eumdem pro gravaminibus ipsis volentem ad sedem apostolicam properare fecisti sub publica custodia detineri. Haec autem de tua regali magnificentia non facile crederemus, nisi nuper quasdam nobis litteras indiscretione plenas et praesumptione non vacuas direxisses; quibus inter caetera quae non sunt digna relatu, haec nobis scribere praesumpsisti, quod cuilibet de te sinistra suggerenti aurem libenter apponere consuevimus, et coram omnibus contra te non erubescimus in verba prorumpere inhonesta. Quod nostram non illustrat providentiam, sed offuscat; quia sancti successores Petri non consueverunt inferre convicia, sed ea exemplo Christi cum patientia sustinere. Sane nullus principum, quantumlibet magnus, nisi forsan haereticus aut tyrannus, [Col. 0384D] tam irreverenter et arroganter nobis aut praedecessoribus nostris scribere attentavit, propter ejus reverentiam et honorem cujus repraesentamus in apostolatu personam. Sed et illud quod in eisdem litteris subscripsisti non sapit catholicam puritatem, sed haereticam videtur perfidiam exhalare: quod videlicet nullatenus in eis qui religionem simulant, et maxime in praelatis et clericis, melius potest frangi vel comminui simulacrum luxus atque superbiae quam si eis nimia superabundantia temporalium, quam a te habent et patre tuo in regni tui ac successorum tuorum maximum praejudicium, subtrahantur, et filiis tuis ac regni defensoribus in [Col. 0385A] multis patientibus indigentiam assignetur. Nobis autem pro minimo est ut a te vel ab humano die, sicut dicit Apostolus, judicemur, quoniam qui nos judicat Dominus est; nec agere desistemus quod idem Apostolus ait: Argue, increpa, obsecra, in omni patientia et doctrina (II Tim. IV). Quare arguentes et increpantes more pii patris, qui filium quem diligit corripit, obsecramus te, fili charissime, per misericordiam Jesu Christi quatenus, illa mensura contentus quam Deus tibi donavit, ad ecclesiastica jura non extendas aliquatenus manus tuas, sicut nec nos ad regalia jura manus nostras extendimus, relinquens nobis judicium clericorum, sicut et nos laicorum judicium tibi relinquimus; quia secundum Apostolum servus suo domino stat aut [Col. 0385B] cadit, ne si alienum tibi officium usurpaveris, exemplo Oziae regis divinam sentias ultionem.

Quoniam igitur excessus hujusmodi multipliciter apud homines obnubilant famam tuam et conscientiam maculant apud Deum, serenitatem tuam rogamus attentius et monemus, salubriter consulentes, quatenus habens respectum ad illum cui nuda sunt quaelibet et aperta, qui etiam nec falli poterit nec corrumpi, praedictum episcopum propriae restituens libertati, ablata eidem restituas universa, et de damnis, injuriis et gravaminibus sibi et Ecclesiae irrogatis satisfaciens competenter, ab eisdem et similibus sic desistas, ut majestatem divinam, quam propter hoc graviter offendis, valeas complacare, [Col. 0385C] ac, cum defeceris, in tabernacula recipiaris aeterna. Alioquin, quantumcunque te in Domino diligamus et honori tuo deferre velimus, quia magis est regi Deo quam regi homini deferendum, noveris quod in jure suo non deerimus episcopo memorato, qui sumus omnibus in justitia debitores.

Datum Laterani, VII Kal. Martii, anno quarto decimo.



IX. COMPOSTELLANO ARCHIEPISCOPO. Super eodem. (Datum, ut in alia.)

Vehementer nos comedit zelus domus Dei, ad cujus sumus, licet immeriti, custodiam deputati, cum ab illis affligitur qui eam deberent potius confovere, [Col. 0385D] ac gravatur ab eis per quos deberet ab aliis defensari, quibus paterno compatientes affectu, non minus urimur pro eisdem quam pro domo Domini quam affligunt. Sane, sicut ex litteris venerabilis fratris nostri episcopi Colimbriensis accepimus, charissimus in Christo filius noster rex Portugalensis illustris hoc prout convenit non attendens, nec saluti suae consulens et honori, omissa reverentia Redemptoris, se de rebus ecclesiasticis plus debito intromittens, ecclesias, et ecclesiastica beneficia confert quibus vult personis et aufert, destituendo illos qui sunt canonice per dictum episcopum in ecclesiis suae dioecesis instituti, etc., in eumdem fere modum ut in alia, usque detineri. Quapropter dilectum filium M. capellanum suum, qui cum ipso in hujusmodi [Col. 0386A] tribulationibus specialius permanebat, de nocte latenter mutato habitu quasi nudum ad sedem apostolicam destinavit. Cum autem dictus episcopus appellationem interpositam per procuratorem idoneum memoratum capellanum suum fuerit prosecutus, dictus rex non curavit idoneum mittere responsalem, licet quidam simplex nuntius ipsius P. dictus abbas nobis ex parte sua litteras minus providas praesentarit. Quia vero quanto praedictum regem ampliori charitate diligimus, tanto majori dolore turbamur quoties nobis ea de ipsius actibus referuntur quae famam ejus obnubilant apud homines et conscientiam maculant apud Deum, fraternitati tuae per apostolica scripta mandamus atque praecipimus, quatenus eumdem regem moneas attentius [Col. 0386B] et efficaciter inducere non postponas ut memoratum episcopum propriae restituat libertati, ablata eidem restituens universa, et de damnis, injuriis et gravaminibus supradictis sibi et Ecclesiae irrogatis satisfaciens competenter, ab eisdem et similibus de caetero sic desistat quod offensam divinae majestatis evitet, quam propter hoc creditur incurrisse, et apud homines ejus opinio, quae per praedicta maculata fuerat, relevetur. Alioquin, quantumcunque ipsius velimus honori deferre, quia tamen homini contra Deum deferre nolumus aliqua ratione, omni gratia, timore ac amore postpositis ipsum ad hoc per illam quam magis videris expedire censuram et per poenam in compromisso statutam, [Col. 0386C] qua se, sicut ex litteris Bracarensis electi nuper accepimus, voluntarie obligavit, sublato cujuslibet contradictionis et appellationis obstaculo compellere non postponas.

Datum, ut in alia per totum.



X. EIDEM. De negotio episcopi Colimbriensis cum Egitaniensi. (Datum, ut in alia.)

Licet venerabilis frater noster Colimbriensis episcopus, pro eo quod inter ipsum et Egitaniensem episcopum suffraganeum tuum super limitatione episcopatuum suorum et quibusdam aliis quaestio ventilatur, te in causa sua possit judicem recusare, nos tamen de discretione tua ac prudentia plene [Col. 0386D] confisi, causam suam, quam habet contra charissimum in Christo filium nostrum regem Portugalensem illustrem, tibi de certa scientia duximus committendam. Quocirca fraternitati tuae per apostolica scripta mandamus quatenus habens prae oculis solum Deum, taliter in negotio ipso procedas quod et idem episcopus suam et Ecclesiae suae justitiam prosequatur, et nos devotionem tuam possimus exinde merito commendare. Caeterum, quia, sicut accepimus, cancellarius ejusdem regis litteras nostras vel delegatorum nostrorum, quae mittuntur eidem, ob favorem ipsius aut interpretatur aliter quam se habeant, aut omnino subticet quod noscit regiis auribus displicere, volumus et mandamus quatenus litteras quas super eodem negotio ipsi regi dirigimus, [Col. 0387A] per tuum clericum ei praesentari facias, et legi etiam continentiam earumdem; ipsum cancellarium monens auctoritate nostra pariter et inducens ut sicut divinam non vult et nostram indignationem incurrere ab opere tam iniquo de caetero conquiescat.

Datum, ut in alia.



XI. ARCHIEPISCOPO ET SUFFRAGANEIS ECCLESIAE SENONENSIS. De clericis promotis ab episcopis non suis. (Laterani, II Kal. Martii.)

Adversus quosdam clericos vestrarum dioecesum, qui dudum ad sedem apostolicam accedentes, a vicinis [Col. 0387B] episcopis, Castellano videlicet, et Ortano, Sutrino, et Nepesino, temere se fecerunt ad sacros ordines promoveri, gravi fuimus indignatione commoti, pro eo maxime quod quosdam eorum per falsas litteras et Simoniacam pravitatem accepimus fuisse promotos. Unde ordinatores a potestate suspendimus ordinandi, et ordinatis exsecutionem interdiximus ordinum taliter susceptorum, super hoc vobis litteras apostolicas destinantes. Nuper autem multi de ipsis ad nostram praesentiam revertentes, cum multo fletu et ejulatu quotidie non cessabant ad nos opportune importune clamare, suppliciter obsecrantes ut cum eis misericorditer agere dignaremur. Quibus diu nos difficiles exhibuimus et severos in tantum quod eis sub poena [Col. 0387C] excommunicationis injunximus ut redirent, nec nos super hoc diutius molestarent. Sed nec sic quidam eorum ab obsecrationis instantia desistere voluerunt, quo magis repellebantur a nobis, eo magis apud nos ut misereremur instantes. Ejus denique nos exemplo qui cum iratus fuerit non obliviscitur misereri, rigorem mansuetudine providimus temperandum; cum et ipsi, exemplo Jacob luctantis cum angelo, nullatenus nos dimitterent, nisi eis benedicere curaremus. Quocirca fraternitati vestrae per apostolica scripta mandamus quatenus his qui de praedictis duobus criminibus canonice se purgaverint, falsitate videlicet litterarum et Simoniaca pravitate, suspensionis sententiam quam in eos [Col. 0387D] tulimus relaxetis, ut si alias digni sint et idonei, et vos eis concedere volueritis, in vestris possint dioecesibus ministrare. Ad haec, per dioeceses vestras ex parte tam nostra quam vestra publice ac districte vetetis ne quis ulterius se faciat taliter ordinari. Et ne facilitas veniae incentivum tribuat delinquendi, quicunque de caetero fuerit taliter ordinatus, eo ipso se noverit ab ordinis exsecutione suspensum.

Datum Laterani, II Kal. Martii, pontificatus nostri anno quarto decimo.



XII. ABBATISSAE ET MONIALIBUS AURIGNIACENSIBUS. Ne beneficia non vacantia promittantur. (Laterani, VI Nonas Martii.)
[Col. 0388A]

Cum ex injuncto, etc., ut supra lib. XIII epist. CCV, usque attentantur. Sane, te, filia abbatissa, referente ad nostram audientiam est delatum quod abbatissa quae te praecessit et vos ad multorum instantiam importunam quibusdam non vacantia beneficia promisistis, pensionem eisdem ipsorum nomine concedentes in vestri monasterii laesionem. Quia igitur id contra statuta, etc., ut supra, usque incursurum.

Datum Laterani, VI Nonas Martii, anno quarto decimo.



XIII. HENRICO ELECTO SANCTI STEPHANI HERBIPOLENSIS. Ejus electio confirmatur. (Laterani, VI Idus Martii.)
[Col. 0388B]

[(168) 1Kb] Olim in dilecti filii nostri Benedicti tituli Sanctae Suzannae presbyteri cardinalis, quem tibi et O. [(169) 1Kb] procuratori venerabilis fratris nostri Wirzeburgensis episcopi auditorem concessimus, praesentia constitutus, proponere curavisti quod cum in abbatem monasterii Sancti Stephani fuisses electus, et electionem tuam praedictus noluisset episcopus confirmare, ad venerabilem fratrem nostrum Heistetensem episcopum et dilectum filium abbatem Halsbrunensem [(170) 1Kb] commissionis litteras impetrasti, cumque coram ipsis inter te ac quosdam monachos adversarios tuos lis fuisset legitime contestata, [Col. 0388C] quoniam pars adversa non solum comparere noluit in terminis peremptorio etiam assignatis, sed quemdam alium in praedictum monasterium intrusere, judices receptis ex parte tua quibusdam testibus, te in possessionem causa rei servandae mittentes, eum quem adversarii tui duxerant in monasterio intrudendum cum omnibus fautoribus suis excommunicationis sententiae subjecerunt. Ad haec autem respondebat episcopi procurator quod et tu per falsi suggestionem praedictas litteras impetraveras, et inordinate processerant judices memorati, quia cum inter te ac episcopum fuisset causa commissa, ipsi, episcopo non citato, contra praedictos monachos, de quibus in commissione mentio non [Col. 0388D] fiebat, post appellationem ad nos interpositam praesumpserant judicium exercere. Nos igitur his et aliis quae coram eodem cardinale proposita fuerant plenius intellectis, tam id quod de illo exstiterat attentatum qui lite pendente per adversarios tuos intrusus fuerat in abbatem, quam illud quod te in possessionem causa rei servandae judices induxerant memorati, decrevimus irritum et inane ac de consensu partium venerabili fratri nostro episcopo et dilectis filiis majoris ecclesiae et Sanctae Crucis praepositis Augustensibus dedimus in mandatis ut vocatis ad praesentiam suam quoscunque noscerent evocandos, te ac sociis tuis ad stipendia restitutis, [Col. 0389A] et absolutis secundum formam Ecclesiae absolvendis, audirent causam, et tam recipiendis attestationibus quam receptis legitime publicatis, eam fine canonico sublato appellationis obstaculo terminarent. Ipsi vero receptis per quosdam viros discretos testibus, et per se tandem attestationibus publicatis, post multas exceptiones et alia utrinque proposita, quia quidam testes eis contrarii videbantur, causam ad nos remiserunt instructam, vigiliam Beati Andreae partibus terminum praefigentes quo nostro se conspectui praesentarent sententiam recepturae. Quamvis autem tu propter hoc ad sedem apostolicam accessisses, pro parte tamen altera nullus comparuit responsalis. Quare te oportuit diutius exspectare. Tandem vero, ne pars altera lucrum de contumacia [Col. 0389B] reportaret, sed ejus absentia Dei praesentia suppleretur, aperiri gesta fecimus et examinari omnia diligenter. Contra te igitur videbatur propositum et probatum quod cum juri eligendi renuntiatum in episcopi manu fuisset, ipse monachis sub hac forma licentiam tribuerat eligendi si possent in personam idoneam de gremio ipsius Ecclesiae convenire, alioquin, ne sine ipso vel nuntio suo procedere attentarent districtius curaverat inhibere. Ipsis ergo super electione tractantibus, in quatuor arbitros fuit ab omnibus compromissum, sic videlicet ut si unus etiam ab aliis discordaret, quod tres facerent non valeret. Qui, cum in quadam camera convenissent nec potuissent adinvicem concordare, sed recessissent de loco ipso discordes, Joannes cum sociis [Col. 0389C] suis accedens ad eos, ex episcopi parte prohibuit ne ulterius ad arbitrium consederent, quia ipsi de caetero eorum arbitrium non servarent.

Caeterum tres eorum prohibitioni factae minime deferentes, contradicente quarto, absentia Joannis et Cononis captata, te sibi eligere praesumpserant in abbatem. Quare quod ab eis factum fuerat, videbatur penitus non valere; quia, cum in manu episcopi renuntiatum juri eligendi fuisset et sub hac forma duntaxat electionis restituta facultas si possent unanimiter convenire, ipsi non fecerant electionem concordem, sed contra formam prescriptam convenerunt in arbitros, quorum tres contra compromissi tenorem, contradicente quarto et arbitrandi licentia [Col. 0389D] revocata, contemptis absentibus, te, qui bona cellarii, cujus administrationem prius habueras, asserebaris enormiter dissipasse, in abbatem praesumpserant nominare. Verum ad hoc fuit ex tua parte responsum quod non fuerat sufficienter ostensum vos juri eligendi renuntiasse in manu episcopi, quod ipsis secundum canones competebat, praesertim cum nullus testium quod tu cum parte tua renuntiaveris ausus fuerit affirmare, licet aliquis dixerit se ab episcopo sic audisse. Praeterea si fuisset renuntiatum ab omnibus, episcopus tamen facultatem restituerat eligendi si possent concorditer convenire. Ipsi quoque quatuor arbitros concorditer assumpserunt, qui etiam intelligendi sunt concorditer processisse; cum, etsi quartus dixerit quod te, obstante [Col. 0390A] juramento quod abbati praemortuo de te non eligendo praestiterat, eligere non valebat, personam tamen tuam multipliciter commendarit et sibi dixerit complacere. Praeterea concorditer illud intelligitur esse factum a quo non poterant obstante juramento ab omnibus unanimiter praestito resilire, cum fuisset juratum ab omnibus quod eum in quem quatuor vel tres arbitri convenirent, etiamsi quartus contradiceret, reciperent in abbatem. Eadem quoque ratione dicebas quod arbitrandi seu eligendi facultas revocata non fuerat, nec potuerat revocari, praesertim cum, etsi arbitrii nondum publicassent arbitrium, jam tamen in te pariter convenissent. Nec nocet in aliquo quod quibusdam absentibus arbitri processerunt, cum Joannes, qui abfuisse dicitur, staret [Col. 0390B] prae foribus, et Cono scienter se duxerit absentandum, illaque hora instaret qua electionem publicare debebant, et qua elapsa, eligendi arbitrium expirasset. Super dilapidatione vero etsi nihil contra te fuerit sufficienter ostensum, per testes tamen tuos erat aperte probatum quod officium tuum melioratum reliqueras, et de omnibus sufficientem reddideras rationem. Nos igitur his et aliis diligentius et plenius intellectis, electionem de te factam auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, VI Idus Martii, pontificatus nostri anno quarto decimo.



XIV. RATISPONENSI EPISCOPO, ET DE SANCTO EMMERANNO RATISPONENSI ET PRWENINGENSI RATISPONENSIS DIOECESIS ABBATIBUS. Super eodem. (Datum, ut in alia.)
[Col. 0390C]

Olim dilectus filius Henricus electus monasterii Sancti Stephani Herbipolensis in dilecti filii nostri Benedicti tituli Sanctae Susannae presbyteri cardinalis, quem sibi et O. procuratori venerabilis fratris nostri Wirseburgensis episcopi auditorem concessimus, praesentia constitutus proponere curavit quod cum in abbatem ejusdem monasterii fuisset electus, et electionem suam praedictus noluisset episcopus confirmare, etc., in eumdem fere modum ut in alia, usque [Col. 0390D] examinari omnia diligenter. Itaque contra eumdem electum videbatur propositum et probatum, etc. usque manu fuisset, ipse monachis dicti monasterii sub hac forma, etc., usque captata, eum sibi eligere praesumpserant in abbatem. Quare, etc., in eumdem fere modum ut in alia, usque contemptis absentibus, ipsum, qui bona cellarii, cujus administrationem prius habuerat, asserebatur enormiter dissipasse, in abbatem praesumpserant nominare. Verum ad haec fuit ex sua parte responsum quod, etc., in eumdem fere modum ut in alia, usque plenius intellectis, electionem de dicto electo factam auctoritate apostolica per diffinitivam duximus sententiam confirmandam. Ideoque discretioni vestrae per apostolica scripta mandamus quatenus sententiam ipsam exsecutioni mandantes, [Col. 0391A] eumdem Henricum in corporalem abbatiae possessionem inducere procuretis, et ab universis monachis ei faciatis obedientiam exhiberi, contradictores per censuram ecclesiasticam appellatione postposita compescentes. Quod si non omnes, etc., duo vestrum ea, etc.

Datum, ut in alia per totum.



XV. ARCHIEPISCOPO SENONENSI, ET NIVERNENSI EPISCOPO, ET MAGISTRO ROBERTO DE CORZON CANONICO PARISIENSI. De presbytero Lingonensi accusato de haeresi. (Laterani, XVI Kal. Aprilis.)

Venerabilis fratrer noster Lingonensis episcopus quaedam nobis contra G. canonicum Lingonensem [Col. 0391B] presbyterum de Mussiaco per suas litteras intimavit quae sapere praesumuntur haereticam pravitatem: quarum tenorem de verbo ad verbum vobis sub bulla nostra remittimus interclusum. Unde, cum dictus episcopus eumdem G. suspectum de haeresi habuisset, coegit eumdem cautionem tam juratoriam quam fidejussoriam exhibere quod terminis quos sibi praefigeret ejus se conspectui praesentaret, prout deceret super his omnibus responsurus. Sed, cum dictus episcopus apud Barrum super Secanam die quo terminum assignarat sibi cum multis viris religiosis et prudentibus, quos ad hoc convocaverat, convenisset, idem G. juramenti religione contempta, nec comparuit, nec suam absentiam excusavit. Quare saepedictus episcopus, pensatis omnibus quae [Col. 0391C] tam prima die quam secunda servato juris ordine, ac prae oculis habito Dei timore, acta fuerant coram eo, et toto processu diligenti deliberatione pensato, de consilio et consensu tam religiosorum quam jurisperitorum omnium qui assistebant eidem, saepedictum G. super his de quibus fuerat accusatus pro convicto decrevit habendum, ipsum sententia diffinitiva pronuntians tanquam haereticum condemnandum, et sententiam in scriptis redigi faciens, et multorum sigillis, episcoporum videlicet, abbatum et archidiaconorum reservari munitam. Dictus autem G. in nostra praesentia constitutus proposuit quod praefatus episcopus eum post appellationem ad nos interpositam ceperat, et praefatam praestare [Col. 0391D] compulerat cautionem, nitens se multipliciter excusare. Nos igitur attendentes quod ea quae circa ipsum fuerint inquirenda vos plenius poteritis indagare, illum ad vos duximus remittendum, per apostolica scripta praecipiendo mandantes quatenus nisi usque ad festum Pentecostes comparuerit coram vobis, super his quae sapiunt haereticam pravitatem suam sufficienter, si poterit, innocentiam ostensurus, vos sublato cujuslibet contradictionis et appellationis obstaculo exerceatis in ipsum rigorem ecclesiasticae disciplinae: quod si se ostenderit inculpabilem, ejus innocentiam opprimi non sinatis, cum sincera diligentia et diligenti sinceritate in negotio fidei processuri. Quod si non omnes, etc. duo vestrum ea, etc.

[Col. 0392A] Datum Laterani, XVI Kal. Aprilis, anno quarto decimo.



XVI. MAGISTRO GILIBERTO CANONICO SANCTORUM APOSTOLORUM CONSTANTINOPOLITANO. Confirmatur ei praebenda. (Laterani, XI Kal. Aprilis.)

Justis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, dilecte in Domino fili, tuis justis postulationibus grato concurrentes assensu, praebendam quam in ecclesia Sanctorum Apostolorum Constantinopolitana es canonice assecutus, sicut eam juste possides et quiete, auctoritate tibi apostolica confirmamus [Col. 0392B] et praesentis scripti patrocinio communimus. Nulli ergo, etc., usque incursurum.

Datum Laterani, XI Kal. Aprilis, anno quarto decimo.



XVII. A. CANONICO SANCTAE SOPHIAE CONSTANTINOPOLITANO. De eodem argumento. (Datum, ut in alia.)

Solet annuere sedes apostolica piis votis, et honestis petentium precibus favorem benevolum impertiri. Eapropter, dilecte in Domini fili, tuis justis precibus inclinati, praebendam quam in Constantinopolitana Ecclesia obtines, sicut eam, etc., ut in alia, usque incursurum.

Datum, ut in alia per totum.



XVIII. HUGONI ABBATI MONASTERII SANCTI SALVATORIS KANROFFENSIS, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, XII Kal. Aprilis.)
[Col. 0392C]

Venerabilium locorum cura nos admonet de eorum perpetua securitate tractare, et quae pro ipsorum quiete recte statuta sunt, cooperante Domino, stabilire. Eapropter, dilecti in Domino, filii, vestris justis postulationibus clementer annuimus, et praefatum monasterium Sancti Salvatoris, in quo divino estis obsequio mancipati, ad exemplar felicis [Col. 0392D] recordationis Alexandri secundi, Urbani secundi, Calixti, Lucii secundi, Anastasii et Alexandri tertii, praedecessorum nostrorum Romanorum pontificum, sub beati Petri et nostra protectione suscipimus et praesentis scripti privilegio communimus. In primis siquidem statuentes ut ordo monasticus, etc. usque perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium inpraesentiarum juste et canonice possidet, aut in futurum, etc, usque permaneant, in quibus haec propriis duximus vocabulis exprimenda: Locum ipsum in quo praefatum monasterium situm est cum omnibus pertinentiis suis, burgum videlicet ipsi coenobio adjacentem cum ecclesiis et parochiis suis, ecclesiam de Aneis, de [Col. 0393A] Plevilia, de Genuliaco, de Suiriaco, de Lubiliaco, Sancti Martini Arsi, de Enerciaco, cum terra de Podio calvo, ecclesias do Meleu, de Maslerant, de Marceliaco, de Bellomonte, de Argentunio, de Clareia, de Parisiaco, de Goia, de Chel, de Exactiis, de Malopresbytero, de castro Garnerii, de Solmeria cum Brenaco, de Siurim, de Benajas, de Loa, de Claromonte, de Belloloco, de Camboira et de Adaco; ecclesias Sancti Fermerii, Sancti Maxentii, Sanctae Mariae et Sanctae Sophiae de Niorto cum parochia sua; Sancti Leodegarii, Sancti Cirici, Sanctae Mariae de Cornu cum ecclesiis suis et parochia; Sancti Nicolai de Monte Maurilii, Sancti Martini de Heremo, de Tursarco, et de Basiano. In Lemovicensi episcopatu monasterium castri de [Col. 0393B] Rupe Cavardi cum coemeterio et pertinentiis suis; monasterium Sancti Angeli cum castro et ecclesiis sibi pertinentibus; ecclesias de Colongia, de Magnaco, de Monasterio et de Cella; ecclesiam Sanctae Mariae de Tellicio cum appendiciis suis de Oratorio et de Asneriis; ecclesias Sanctae Eulaliae et Sancti Vincentii de Sancto Germano, cum capella de insula; castrum de Nuntronio et monasterium cum ecclesiis suis; oratorium Sancti Laurentii de Tolia cum villis de Arbergiis, de Pollac, de Gaschonholas, de Brillac et de Campellis cum terris, vineis, decimis, redditibus, nemoribus et aliis pertinentiis suis; oratorium Sancti Nicolai de Aubis cum vineis, terris, pratis, molendinis et aliis pertinentiis suis. In Xantonensi [Col. 0393C] dioecesi ecclesiam de Jarniaco cum villa et aliis pertinentiis suis; ecclesias de Marviaco, de Claun, de Cadenaco, de Fornes, de Solunianes, de Cressiaco, de Colunes et de Avia cum pertinentiis suis; ecclesias Sanctae Columbae et Sanctae Leverinae cum decimis, redditibus et aliis pertinentiis suis; ecclesias de Macovilla, de Ribaniaco cum terris et aliis pertinentiis suis; ecclesias Sancti Florentii et Sancti Bibiani cum omnibus pertinentiis suis. In episcopatu Petragoricensi monasterium Sancti Petri de Sorziaco cum villa, terris, vineis, decimis, molendinis et aliis pertinentiis suis; ecclesiam Sanctae Mariae de Moscidanio cum decimis et aliis pertinentiis suis; ecclesiam Sancti Medardi cum villa et aliis pertinentiis suis; ecclesiam Sanctae Columbae cum [Col. 0393D] pertinentiis suis; ecclesiam novam de Fractojoco, ecclesiam Sanctae Mariae de Capella Fulcherii cum pertinentiis suis; ecclesias de Ladas et Sancti Praejecti de Faugas et de Paracollo cum villa et aliis pertinentiis suis; ecclesiam de Cosa cum altaribus et aliis pertinentiis suis. In dioecesi Caturcensi monasterium de Monte-Pesato cum decimis et aliis pertinentiis suis; ecclesias de Bonoloco et de Misericordia Dei cum pertinentiis suis. In episcopatu Agennensi ecclesiam de Vitraco cum appendiciis suis, ecclesias de Artaldo, de Margarola et de Bertinio cum pertinentiis suis. In Engolismensi dioecesi ecclesiam de Voerta cum villis, decimis et aliis pertinentiis suis; ecclesias de Fontaniliis, de Canumet, de Sargucoco, de Donazaco de Suriaco monasterio [Col. 0394A] et de Caleias cum pertinentiis suis. In Burdegalensi dioecesi ecclesias de Tella et de Ribaniaco cum pertinentiis suis. In Andegavensi dioecesi ecclesiam Sancti Saturnini cum appendiciis suis. In Belvacensi dioecesi ecclesiam de Fraxineto cum villa, terris, decimis, redditibus, et altari suo de Oddonis curte et aliis pertinentiis suis; domum de Audecuria cum villa, vineis et aliis pertinentiis suis. In Remensi dioecesi ecclesiam de Villa Dominica cum altari et aliis pertinentiis suis. In Morinensi dioecesi abbatiam quae dicitur Ham, statuentes ut abbatis qui in eodem loco successerit electio in Karrofensis abbatis provisione consistat; quia ab ipso pene fundationis exordio Hamensis ecclesia Karroffensi monasterio oblata, Karroffensium [Col. 0394B] fratrum studio expensis excrevisse cognoscitur. Abbatiam de Andria, ecclesiam de Beureria cum terris pratis et aliis pertinentiis suis. Ecclesiam de Aloannia cum villa, terris et aliis pertinentiis suis. In Anglia, in episcopatu Lincolniensi, monasterium de Dardunaco cum pertinentiis suis; ecclesias de Tantunaco, de Cantunaco, de Cauffo et de Canturbeio. In Bituricensi dioecesi ecclesiam Sancti Vincentii de Monz cum villa, terris, molendinis et omnibus pertinentiis suis; ecclesiam de Monsterolo cum villa, pratis, molendinis et omnibus pertinentiis suis; In Claromontensi dioecesi castellum Sancti Ivonii, abbatiam Wodorensem, ecclesias de Cadilogio, de Morengia, [Col. 0394C] de Nobiliaco; de Grossogilo, de Perusia, de Gadiniaco et de Plevis cum omnibus pertinentiis suis; ecclesiam Sancti Dionysii de Lascesas, ecclesiam Sancti Petri de Noallac, ecclesias de Ambernac, unam beatae Mariae, alteram beati Petri; ecclesiam Sancti Martini de Ambazac super fluvium Dronae, ecclesiam de Macovilla et ecclesiam de Cella cum omnibus pertinentiis suis. In Rothomagensi dioecesi ecclesiam Sanctae Mariae de Alneto cum decimis et aliis pertinentiis suis. Anbianensi dioecesi ecclesiam de Boaressia cum villa, terris, decimis, nemoribus; et ecclesia Sanctae Mariae de Formariis cum tertia parte decimarum totius parochiae.

Ad haec, supradictorum Patrum vestigiis insistentes interdicimus ne dioecesis ipsius episcopus, nisi [Col. 0394D] ab abbate invitatus fuerit, in eodem monasterio missas publicas aut consecrationes vel ordinationes quaslibet agat, neque sanctiones [stationes] indicat, neque paratas vel mansionaticos exinde requirat, salva hospitalitatis gratia competenti. Liceat quoque vobis clericos vel laicos liberos et absolutos e saeculo fugientes ad conversionem recipere et eos in vestro monasterio absque contradictione aliqua retinere. Prohibemus insuper ut nulli fratrum vestrorum post factam in loco vestro professionem fas sit absque licentia abbatis sui, nisi obtentu arctioris religionis, discedere. Discedentem vero absque communium litterarum vestrarum cautione nullus audeat retinere. In parochialibus vero ecclesiis quas tenetis liceat vobis sacerdotes eligere et episcopis [Col. 0395A] praesentare: quibus, si idonei fuerint, episcopi curam animarum committant, ita ut de plebis quidem cura ipsis, vobis vero pro temporalibus debeant respondere. Interdicimus etiam ne in altare ecclesiae vestrae, quod praedicti antecessoris nostri Urbani manibus consecratum est, secundum constitutionem ejus quisquam praeter apostolicae sedis pontificem vel ejus legatos excommunicationis vel interdictionis audeat proferre sententiam. Obeunte vero te nunc ejusdem loci abbate, etc., usque providerint eligendum: qui a dioecesano episcopo benedicatur, siquidem gratiam et communionem apostolicae sedis habuerit, et si benedictionem gratis ac sine pravitate aliqua voluerit exhibere. Alioquin liceat vobis pro benedictione eadem catholicum [Col. 0395B] quem malueritis adire antistitem. Decernimus ergo ut nulli omnino hominum liceat praefatum monasterium temere perturbare aut ejus possessiones, etc., usque profutura, salva sedis apostolicae auctoritate. Si qua igitur in futurum ecclesiastica saecularisve persona, etc., usque ultioni. Cunctis autem eidem loco sua jura servantibus, etc., usque inveniant. Amen.

Datum Laterani, per manum Joannis Sanctae Mariae in Cosmidin diaconi cardinalis, S. R. E. cancellarii, XII Kal. Aprilis, indictione XIV, Incarnationis Dominicae anno 1210, pontificatus vero domini Innocentii papae III anno quartodecimo.



XIX. HUGONI ABBATI ET CONVENTUI KARROFENSI. De electione abbatis Andrensis. (Laterani, X Kal. Aprilis.)
[Col. 0395C]

[(171) 1Kb] Inter ecclesiam vestram et Andrense coenobium super jure eligendi abbatem Andrensem dudum quaestione suborta, postquam super ea fuit in nostra praesentia diutius disceptatum, dilectis filiis decano Saresberiensi et archidiacono et magistro P. Pulverel canonico Parisiensi dedimus in mandatis ut auditis hinc inde propositis, si ex parte vestra talis foret consuetudo probata quae juri communi praejudicaret, merito in hac parte ipsi secundum consuetudinem eamdem decernerent electionem Andrensis abbatis ulterius faciendam: quod si talis consuetudo, per quam in hoc casu praejudicaretur juri communi, minime probaretur, ipsi Andrensibus [Col. 0395D] monachis jus eligendi abbatem, sublato appellationis obstaculo, adjudicare curarent, ut sic postmodum obtinerent liberam facultatem vel de Ecclesiae suae gremio vel etiam aliunde per electionem canonicam eligendi personam idoneam in abbatem, praesentandam capitulo Karroffensi, ut si esset canonica confirmaretur ab ipsis. Quod si forsitan partes mallent ut nobis sententia servaretur, ipsi causam instructam ad nostrum examen remittere procurarent, praefigentes partibus terminum competentem quo in nostra comparerent praesentia recepturae judicium aequitatis; quod si omnes his exsequendis interesse non possent, duo eorum ea nihilominus exsequi procurarent. Qui postmodum testibus utriusque partis [Col. 0396A] receptis, et tam instrumentis et rationibus quam confessionibus et allegationibus etiam diligenter inspectis, cum judices super sententia proferenda tractarent, et unus eorum, videlicet decanus, astrueret sibi de causae meritis non liquere, quam ad nostrum cupiebat examen remitti, reliqui duo judices, sicut ex litteris intelleximus eorumdem, cupientes negotium expedire, prout partes pluries instanter petierant, postquam in causa renuntiatum fuerat et conclusum, auditis specialiter postea quae fuerunt a partibus proposita coram eis, cum jam sententiam quam de consilio peritorum conscripserant intenderent promulgare, Andrensis monasterii procurator quasdam suspicionis causas proposuit contra eos, de quibus ante nullam fecerat mentionem, et ad cognoscendum [Col. 0396B] de ipsis, arbitris non petitis, recessit ab eis. Sed dicti judices nihilominus sententialiter decreverunt ut cum in Andrensi coenobio immineret abbatis electio facienda, Andrenses monachi ab abbate et capitulo Karroffensi eligendi abbatem licentiam peterent, et eligerent postmodum personam idoneam de gremio et professis Ecclesiae Karroffensis, ita quod in capitulo Karroffensi eligere minime tenerentur. Cum autem nuper dilecti filii Gaufridus Daubis monachus vester et Willelmus Andrensis Ecclesiae procuratores propter hoc ad sedem apostolicam accessissent, et super antedicta sententia litigassent aliquandiu coram nobis, nos, qui ex officii nostri debito his quae pacis sunt tenemur insistere, compositionem amicabilem et utrique monasterio [Col. 0396C] utilem fecimus inter eos, quam ipsi demum pariter acceptarunt, ut videlicet Andrenses monachi qui nunc sunt, et qui pro tempore fuerint, Karroffensi abbati professionem faciant apud Andrense coenobium, promittendo eidem obedientiam et reverentiam regularem. Cum autem in Andrensi Ecclesia occurrerit electio facienda, Andrenses monachi de professis monasterii Karroffensis, sive de suo, sive de monasterii Karroffensis collegio, personam idoneam libere sibi eligant in abbatem. Electus vero Karroffensi praesentetur abbati: qui electionem de illo factam confirmare vel infirmare procuret, sicut de jure fuerit faciendum. Confirmatus autem a dioecesano benedicatur episcopo, et singulis trienniis [Col. 0396D] monasterium visitet Karroffense, ac census nomine viginti solidos sterlingorum annuatim persolvat eidem. Praeterea Karroffensis abbas annis singulis, si voluerit, per seipsum vel per duos ex suis monachis Andrense monasterium visitet: cui Andrensis abbas in choro, capitulo, refectorio, et aliis locis, utpote Patri abbati, cedat. Qui cum consilio Andrensis abbatis corrigat si quid in membris Andrensis coenobii fuerit corrigendum. Quod si quidquam corrigendum fuerit in abbate, id cum seniorum et saniorum fratrum ipsius loci consilio abbas corrigat Karroffensis. Nos igitur compositionem eamdem a praefatis procuratoribus approbatam de communi fratrum nostrorum consilio auctoritate apostolica confirmamus [Col. 0397A] et praesentis scripti patrocinio communimus, statuentes eamdem perpetuis temporibus inviolabiliter observandam. Nulli ergo, etc., confirmationis et constitutionis, etc., usque incursurum.

Datum Laterani, X Kal. April. pontificatus nostri anno quartodecimo.



XX. FRATRIBUS MILITIAE TEMPLI SANCTI PHILIPPI DE PLANO AUXIMANAE DIOECESIS. De concordia inter episcopum et Templarios Auximanos. (Laterani, X Kal. Aprilis.)

Inter vos ac venerabilem fratrem nostrum Auximanum episcopum super quibusdam mortuariis, [Col. 0397B] decimis, synodalibus et aliis episcopalibus juribus, ac super eo quod excommunicatos et interdictos recipiebatis, ut idem episcopus asserebat, ad divina officia et ecclesiasticam sepulturam, venerabilibus fratribus nostris. Esino, Anconitano, et Fanensi episcopis dedisse recolimus in mandatis ut auditis utrinque propositis causam ipsam ad nos remitterent sufficienter instructam, praefigentes partibus terminum competentem quo nostro se conspectui praesentarent sententiam recepturae. Cum autem partes comparuissent postmodum coram eis, praedictus episcopus per procuratorem suum in Sancti Philippi, Sanctae Mariae, ac Sanctae Marinae ecclesiis episcopale sibi jus vindicando, tam sextam partem [Col. 0397C] ecclesiae Sancti Philippi, quam ex donatione ecclesiae Sancti Coronati asserebat ad se de jure spectare, quam tertiam mortuariorum quae vobis obveniunt in dioecesi Auximana, nec non fructuum quarumdam terrarum decimam, quas vos obtinetis ab ipso, ratione terragii sibi debitam postulavit, et ut tam decimas Sanctae Mariae ac Sanctae Marinae ecclesiarum sibi huc usque subtractas quam etiam cathedraticum, quod integre sibi hactenus solutum non fuerat, vos restituere cogeremini et compelli ad praestandum de caetero integraliter supradicta. Institutionem praeterea et destitutionem etiam clericorum in praefata Sancti Philippi ecclesia vindicavit, petens vobis nihilominus inhiberi ut excommunicatos et interdictos ab eo non reciperetis ad divina [Col. 0397D] officia vel ecclesiasticam sepulturam. Quadringentos quoque perperos poenae nomine petiit, quam ex eo dicebat esse commissam quod vos contra conventionem inter vos et ipsum initam venientes, circa culturam agrorum, quos in emphyteosim ab ecclesia tenetis ipsius, non impenderatis operam diligentem, et castellanos atque villanos suos in suum receperatis praejudicium et gravamen, postulans vos ad illos dimittendum compelli ac compesci, ne illos absque ipsius reciperetis de caetero voluntate. Verum vos tamen decimas a rivo montis Marii usque in flumen et pontem Consae ac usque ad Planum, quam etiam quasdam terras ac pascua quae vobis concessisse dignoscitur, nec non etiam pratum de Walvadrono, et campos Rigibertae [Col. 0398A] et Aternani praeter quatuor araturas, quibus per ipsum spoliatos vos contra justitiam querebamini, vobis restitui postulastis. Judices vero, receptis super his testibus ab utraque parte productis, eamdem causam ad nos remiserunt sufficienter instructam.

Cum autem propter hoc nuper vester et alterius partis procuratores in nostra praesentia constituti super praemissis aliquandiu litigassent, nos utriusque partis inspectis attestationibus diligenter et rationibus intellectis, de communi fratrum nostrorum consilio vos super sexta parte ecclesiae Sancti Philippi duximus absolvendos; quia, etsi per testes ipsius episcopi fuerit facta fides quod ecclesia Sancti Coronati eamdem sibi sextam partem donaverit, ex aliorum tamen testium depositionibus [Col. 0398B] consistit quod anteriori tempore vobis donaverat partem illam. Decrevimus etiam ut quarta mortuariorum quae in ipsius dioecesi vobis obveniunt debeat manere contentus, armis et equis ex eadem quarta deductis, quae juxta indulgentias Romanorum pontificum vobis indultas retineri debent in subsidium terrae sanctae. Et ut vos pro singulis ecclesiis supradictis unum quartum grani et unum annonae pro decimationis quarta, et duos solidos usualis monetae annis singulis eidem episcopo pro cathedratico persolvatis, inhibentes vobis ut excommunicatos et interdictos ad divina non recipiatis officia vel ecclesiasticam sepulturam, salvis indulgentiis super hoc vobis ab apostolica [Col. 0398C] sede concessis. Super institutione vero et destitutione clericorum in ecclesiis supradictis vos ab impetitione absolvimus episcopi memorati, cum in Romanorum pontificum privilegiis vobis indultis id occurreret manifeste. Ad restitutionem quoque prati et camporum supradictorum, quibus vos probastis contra justitiam spoliatos, saepedictum episcopum sententialiter condemnavimus, super proprietate sibi defensione legitima reservata. Quia vero procurator ipsius episcopi requisitus a nobis praetaxatam poenam vobis sponte remisit, dummodo vos castellanos et villanos suos sine difficultate dimittere curaretis et illos absque sua non reciperetis de caetero voluntate, ac procurator vester a petitione subtractarum vobis hactenus decimarum destiterit, [Col. 0398D] dummodo ipsas de caetero idem episcopus percipere vos permittat pacifice, nos in hac parte ipsorum desideriis concurrentes, et vos ab impetitione ipsius episcopi super praedicta poena et eumdem episcopum super decimis vobis subtractis duximus absolvendos, firmiter injungentes ut et vos castellanos et villanos illius absque ipsius recipiatis minime voluntate, ac ipse vobis praedictorum locorum spirituales percipere decimas sine difficultate permittat, salvo praedicto decimo quod ipsi episcopo terragii ratione debetur. Nulli ergo, etc. usque diffinitionis, constitutionis et inhibitionis, etc. usque incursurum.

Datum Laterani, X Kal. Aprilis, pontificatus nostri anno quartodecimo.



XXI. CANTORI, MAGISTRO. E. DE HENNIN. ET HER. PEDIARGENTI CANONICIS ATREBATENSIBUS. De quadam praebenda Ariensi. (Laterani, III Kal. Aprilis.)
[Col. 0399A]

[(172) 1Kb] Dilectus filius magister Wibertus presbyter coram dilecto filio nostro Joanne Sanctae Mariae in Via lata diacono cardinale, quem sibi et I. nuntio decani et capituli ecclesiae Ariensis, Morinensis dioecesis auditorem concessimus, proponere procuravit quod cum ei sacerdotalis praebenda in eadem ecclesia dudum canonice collata fuisset, ac decanus et capitulum memorati nollent ei postmodum fructus reddere praebendales, ad conquestionem ipsius dilectis [Col. 0399B] filiis magistro scolarum et Waltero et Joanni de Albengi canonicis Morinensibus commisimus causam ipsam. Qui decano et capitulo Ariensi, postquam citati saepius et demum edicto peremptorio evocati comparere noluerant coram eis, inhibere curarunt ne quid in apostolici mandati elusionem vel supradicti magistri gravamen, quaestione pendente super eisdem fructibus, innovarent. Verum in praesentia eorumdem judicum postea partibus constitutis, cum praefatus magister suam edidisset super eisdem fructibus actionem, Willelmus de Duaco capituli procurator respondit quod quaestio super fructibus coram eisdem judicibus procedere non debebat donec causa super concessione sex sacerdotalium praebendarum, de quarum numero erat praebenda illa [Col. 0399C] quae praefato dignoscebatur magistro collata, quae venerabili fratri nostro episcopo Atrebatensi et conjudicibus suis auctoritate nostra fuerat commissa, utpote praejudicialis, finem debitum sortiretur. Cum autem judices de partium voluntate quorumdam peritorum consilium, an illa quaestio praejudicialis existeret, requirere studuissent, nondum ab eisdem recepto responso praepositus Ariensis B. clerico primam tantummodo tonsuram habenti praebendam supradictam concessit, cujus fructus magister petierat memoratus, ejusdem praebendae fructibus post inhibitionem judicum assignatis eidem, contra ecclesiae privilegia temere veniendo. Post haec vero judices memorati causam Atrebatensibus judicibus delegatam quaestioni sibi commissae [Col. 0399D] nequaquam praejudicialem existere, prout in consilio receperant a peritis, per interlocutoriam sententiam declararunt: a qua non fuit pro parte capituli provocatum, sed lite super quaestione fructuum contestata, utraque pars praestitit calumniae juramentum.

Cumque privilegiorum transcripta magister obtulerit supradictus, per quae fidem facere intendebat quod praebendam illam canonice fuerat assecutus procurator capituli ea esse vera privilegiorum transcripta coram judicibus recognovit. Quibus procuratori mandantibus ut authentica privilegia exhiberet, ipse certum ad hoc diem sibi petiit assignari, [Col. 0400A] quem obtinuit, et recessit. Et licet procurator ipse postea saepefato magistro praescriptionem objecerit decennalem, et ad illam probandam dies sibi fuerit assignatus, illam tamen seu aliam exceptionem legitimam ille vel alius procurator capituli non probavit. Quinimo magister Ingebertus ultimus capituli procurator, constanter affirmans illa vera transcripta privilegiorum existere, ac ea rata grataque haberi a capitulo Ariensi, ut secundum ea procederent judices ad sententiam postulavit. Unde ipsi habito consilio sapientum, saepedicto magistro per diffinitivam sententiam fructus adjudicavere praedictos: quam idem magister petiit auctoritate apostolica confirmari, relationem judicum exhibendo supradicta et alia plenius continentem. Ad hoc nuntius [Col. 0400B] proposuit memoratus quod processus illorum debebat non immerito retraetari; tum quia in litteris obtentis ad eos de prioribus litteris ad Atrebatenses judices impetratis super sex praebendarum collatione, de quarum numero fuerat dicta praebenda cujus fructus idem magister petiit, mentio non fiebat; tum quia illa quaestio, videlicet de praebendarum concessione, utpote praejudicialis alterius, fuerat primitus dirimenda, cum et causa fructuum quaestionis super praebenda sit accessoria, et causarum continentia non sit juxta sanctiones legitimas dividenda; tum etiam quia idem magister nunquam ad eamdem fuerat praebendam admissus. Verum ad hoc pars altera respondebat, allegationes hujusmodi ex eo esse supervacuas judicandas, quia [Col. 0400C] judicum praedictorum examen partes spontanee subierunt. Proposuit insuper idem nuntius dictos judices minus rite ob causas alias processisse; quia videlicet in causa spirituali praestari fecerant calumniae juramentum, et capitulo memorato mandaverant sua coram eis privilegia exhibere, in decanum ob hoc excommunicationis et in capitulum suspensionis sententias proferendo, cum nemo ad fundandam adversae partis intentionem suas teneatur edere rationes: item, quia nullo pro capituli parte praesente, post appellationem ad nos interpositam, non in procuratorem, sed in capitulum sententiam protulerunt, adjiciens quod nequaquam relationi judicum standum erat, quae cum in publicam non sit [Col. 0400D] redacta scripturam, non in prima persona sed tertia dignoscitur esse concepta; praesertim cum asserant judices se privilegiorum tenore cognito processisse, quae minime inspexerunt. Caeterum ad praedicta pars adversa respondit quod in praefata quaestione fructuum, utpote temporali, non incompetenter praestari potuit calumniae juramentum; sed et mandari a judicibus potuit privilegia exhiberi, quorum transcripta per magistrum memoratum oblata vera esse procurator capituli fatebatur, cum et ultimus procurator ipsius petierit secundum ea negotium terminari.

His igitur et aliis quae coram eodem cardinale utrinque proposita fuerant per ejusdem relationem [Col. 0401A] plenius intellectis, caetera hinc inde proposita frivola reputantes, per apostolica vobis scripta mandamus quatenus supradicto clerico convocato, seu aliis qui fuerint evocandi, inquisita plenius et cognita veritate, si vobis constiterit quod praefato B. lite pendente praebenda concessa fuerit memorata, vel quod praebenda ipsa, quae sacerdotibus duntaxat consueverat assignari, eidem collata fuerit in sacris nondum ordinibus constituto vel aliud canonicum obviet propter quod praebendam ipsam nequeat obtinere, vos supradictam sententiam pro eodem magistro super fructibus latam a judicibus saepedictis faciatis appellatione remota firmiter observari, contradictores per censuram ecclesiasticam appellatione postposita compescendo. Quod si non omnes, [Col. 0401B] etc. duo vestrum, etc.

Datum Laterani, III Kalend. Aprilis, pontificatus nostri anno quartodecimo.



XXII. ABBATI ET CONVENTUI FOSSAENOVAE. Confirmatur compositio facta cum Pipernensibus. (Laterani, IV Kal. Aprilis.)

Istis petentium desideriis dignum est nos facilem praebere consensum, et vota quae a rationis tramite non discordant effectu prosequente complere. Eapropter, etc. usque assensu, compositionem seu transactionem inter vos ex parte una et consules ac populum Pipernensem ex altera super possessionibus constitutis in loco qui Laurentii vulgariter [Col. 0401C] appellatur amicabiliter initam, sicut provide facta est et ab utraque parte sponte recepta, et in instrumento publico exinde confecto plenius continetur, auctoritate apostolica confirmamus et praesentis scripti patrocinio communimus. Ad majorem autem evidentiam tenorem ipsius instrumenti de verbo ad verbum huic nostrae paginae duximus inserendum. »In nomine Domini. Amen. Anno ejus millesimo centesimo nonagesimo tertio, anno tertio domini Coelestini papae III, indictione XI, mense Augusto, die tertia. Quoniam ea quae refutationibus sive transactionibus vel aliis conventionibus inter homines fiunt, plerumque memoriae commendari non possunt, idcirco ego Guido sanctae Romanae Ecclesiae scriniarius transactionem sive refutationem vel etiam conventionem [Col. 0401D] inter fratres Fossaenovae et populum Pipernensem habitam rogatus in hoc publicum scriptum reduco, ut si de ea dubitatum fuerit, per hoc scriptum veritas rei ostendatur. Conventio itaque sive transactio vel refutatio talis est. Fratres Fossaenovae dant Pipernensibus centum tres libras bonorum Provesinorum pro molendinis communibus recolligendis, quae pignori tenebantur. Et consules Piperni, scilicet Petrus domini Leonis, Belbellus, Transmundus Donnae Nuvae, Philippus domini Gregorii milites, Roscemannus, Staldo, Jordanus, Roffridus, Guastapane, Massarii nomine universitatis [Col. 0402A] refutant monachis omnem litem et querimoniam et omnem actionem quam habebant vel habere possent in Laurentiis, scilicet inter hos fines sicut vadit in directum a Gorga Palumbi in Mazoclam, et inde pergit per Mazoclam usque ad aquam quae descendit de Fontana de Ficu, sine omni conditione, et inde ascendit usque in lacum. Concedit etiam populus quidquid juris habet commune inter Fontanam de Ficu, et Lirecaduti, salvo unicuique jure proprietatis, si quis ibi aliquid habet. Concedunt etiam a Gorga palumbi inferius ut sandalariam faciant sine contradictione aliqua usque flumen majus; sicut melius viderint expedire: quae tamen sandalaria communis erit et fratribus et civibus. Silva quae est a fontana Gricilli usque ad Recaduti est monachorum [Col. 0402B] absolute, sicut hactenus fuit; praeter consuetudinem quam habet in ea populus in venando, pascendo, ligna caedendo, et salva consuetudine tabulandi. Silvam quae est a Fontana de Ficu usque ad Recaduti non incidant monachi ad caesas faciendas studiose, sed remanebit ad communes usus et civium et monachorum ad ligna caedenda, et ad venandum, et pascendum. Si tamen aliquo modo pervenerit quod sit apta ad agriculturam, monachorum erit. Piscaria lacus libera est monachorum, sicut hactenus fuit. Per sandalariam totam liberum erit omnibus Pipernensibus sine apparatura aliqua piscari, non in illis locis ubi et monachi et certae personae civitatis habent suas proprietates. Et [Col. 0402C] quidem non licebit alicui nisi monachis aliquod aedificium facere ad piscandum a Gorga Palumbi usque ad lacum; poena trecentarum librarum Provesinorum ab utraque parte promissa, si aliqua pars contra hanc conventionem vel refutationem seu etiam transactionem amicabili pace firmatam venire voluerit vel etiam observare noluerit; et poena soluta, haec charta conventionis sive transactionis in sua stabilitate perpetuo perseveret. Unde rogati sunt testes, Gregorius Paganus, Rainone Sancti Laurentii, Joel de Sitio, Bertraymus Laudini, Berardus Romane, Guido de Arnaria. Ego Guido sanctae Romanae Ecclesiae et Piperni scriniarius interfui et subscripsi.« Nulli ergo, etc. nostrae confirmationis, etc. usque incursurum.

[Col. 0402D] Datum Laterani, IV Kal. Aprilis, anno quartodecimo.



XXIII. PRIORI ET CONVENTUI ANDRENSI. De fidejussione vetita monachis. (Laterani, II Kal. Aprilis.)

Cum a nobis petitur quod justum est, et honestum, etc. usque effectum. Eapropter, dilecti in Domino filii, vestris justis postulationibus grato concurrentes assensu, auctoritate apostolica prohibemus ne aliquis [(173) 1Kb] monachus sive conversus sub professione vestrae domus astrictus sine consensu [(174) 1Kb] [Col. 0403A] et licentia abbatis et majoris partis vestri capituli pro aliquo fidejubeat, vel ab aliquo pecuniam mutuo accipiat ultra pretium capituli vestri providentia constitutum, nisi propter manifestam [(175) 1Kb] domus vestrae utilitatem. Quod si facere forte praesumpserit, non teneatur conventus pro his aliquatenus respondere. Nulli ergo, etc. nostrae prohibitionis, etc. usque incursurum.

Datum Laterani, II Kal. Aprilis, pontificatus nostri anno decimo quarto.



XXIV. EISDEM. Ut eis liceat divina officia celebrare tempore interdicti. (Datum, ut in alia.)

[Col. 0403B] Solet annuere, etc, usque impertiri. Eapropter, etc. ut in alia usque assensu, ut quotiescunque terram nobilis viri comitis Gisnensis patroni monasterii vestri pro suis excessibus, debitis, aut aliquibus causis aliis subjici contigerit ecclesiastico interdicto, juxta quod vobis est a felicis recordationis Alexandro papa [(176) 1Kb] praedecessore nostro indultum, exclusis excommunicatis et interdictis, non pulsatis campanis, suppressa voce, divina vobis liceat officia celebrare, devotioni vestrae auctoritate praesentium indulgemus [(177) 1Kb] . Decernimus ergo, etc. nostrae concessionis, etc. usque incursurum.

Datum, ut in alia.



XXV. ABBATI ET CONVENTUI SANCTI AUBERTI CAMERACENSIS. Confirmat eorum possessiones. (Laterani, Kal. Aprilis.)
[Col. 0403C]

Cum a nobis petitur, etc. ut in alia usque assensu, altare Sanctae Bovae vobis a bonae memoriae Vu. Rotomagensi archiepiscopo de assensu capituli sui collatum, altaria de Wildebroc et de Vrimede, quae bonae memoriae R. Cameracensis episcopus, et altare de Herentoth, quod venerabilis frater noster J. successor ipsius in eleemosynam consentiente Cameracensi capitulo vestro monasterio canonice contulerunt, decimas de Grievecuer, Barastro, et de Hapelaincort ad ipsum monasterium de manu laica rationabiliter consensu ipsius Cameracensis episcopi revocatas, et partem decimae de Kion, et omnia alia [Col. 0403D] bona vestra, sicut ea omnia juste ac pacifice possidetis, vobis et per vos eidem monasterio vestro auctoritate apostolica confirmamus et praesentis [Col. 0404A] scripti patrocinio communimus. Nulli ergo, etc. confirmationis, etc. usque incursurum.

Datum Laterani, Kal. Aprilis, pontificatus nostri anno decimoquarto.



XXVI. ABBATI ET CONVENTUI SANCTI QUINTINI BELVACENSIS. Ne beneficia non vacantia promittantur. (Laterani, II Idus Aprilis.)

Cum ex injuncto nobis apostolatus officio Ecclesiarum omnium curam et sollicitudinem gerere teneatur, ea in ipsis corrigere nos oportet quae in gravamen earum noscuntur plurimum redundare. Sane ad nostram audientiam vobis referentibus est delatum quod tam vos quam vestri praedecessores ad multorum instantiam importunam quibusdam [Col. 0404B] promissiones de non vacantibus Ecclesiis facientes, pensiones eisdem quasdam interim contulistis. Quia igitur id contra statuta, etc. ut supra lib. XI, epist. 205, usque auctoritate vobis apostolica districtius inhibemus ne contra, etc. inhibitionis, etc., usque incursurum.

Datum Laterani, II Idus Aprilis, pontificatus nostri anno quartodecimo.



XXVII. ABBATI ET CONVENTUI SANCTI ELIGII NOVIOMENSIS. Super eodem. (Datum, ut in alia.)

Cum ex concessa nobis a Domino potestate ad omnium Ecclesiarum curam aciem nostrae considerationis [Col. 0404C] extendere teneamur, ea corrigere nos oportet quae interdum in ipsarum gravamen temere attentantur. Sane ad nostram audientiam vobis referentibus est delatum quod, etc. ut in alia per totum usque in finem.

Datum, ut in alia.



XXVIII. PETRO [(178) 1Kb] ILLUSTRI REGI ARAGONUM. Revocat donationes ab eo factas in minori aetate. (Laterani, II Idus Aprilis.)

Cum donationes [(179) 1Kb] nonnullas intra aetatis tuae [(180) 1Kb] legitimae tempora te fecisse proponas in enorme tui dispendium redundantes, majorem partem tuorum reddituum sic donando, nec expedire te nimis egere, quem oportet graves et grandes expensas [Col. 0404D] subire in expugnando [(181) 1Kb] Christiani nominis inimicos, praesentium tibi auctoritate concedimus ut omnes donationes praedictis temporibus illicite [Col. 0405A] [(182) 1Kb] a te factas legitime valeas revocare. Hoc expresso specialiter ad cautelam, ut donationes factae ecclesiis vel aliis piis locis, si quae fuerint revocandae, per ecclesiasticum judicem [(183) 1Kb] revocentur.

Datum Laterani, II Idus Aprilis, anno quartodecimo.



XXIX. EPISCOPO LINGONENSI [(184) 1Kb] , ET NOBILI VIRO DUCI BURGUNDIAE [(185) 1Kb] De reformatione monasterii S. Benigni Divionensis. (Laterani, XVI Kal. Maii.)

Sicut ex litteris dilectorum filiorum abbatis [(186) 1Kb] et conventus Sancti Benigni [(187) 1Kb] Divionensis dioecesis Lingonensis accepimus, cum tu, frater episcope, [Col. 0405B] in tuae promotionis initio ad monasterium eorumdem, de cujus miserabili lapsu multa didiceras, accessisses gratia visitandi, memoratus conventus in te ac eumdem abbatem et priorem ejusdem loci nec non et duos alios clericos super reformatione domus tam in capite quam in membris compromittere curaverunt, promittentes interposito juramento se ordinationi vestrae humiliter parituros. Vos autem compromissioni hujusmodi a festo Sancti Remigii tunc proximo adfuturo usque ad annum terminum praefigentes, communiter statuistis ut quod super debitorum solutione a vobis ordinaretur, interim servaretur; et capitulo inter caetera injungentes ut ordo monasticus, qui relaxatus ibidem aliquatenus fuerat, districtius servaretur, duo millia librarum et eo amplius [Col. 0406A] infra annum pro debitis monasterii persolvistis. Appropinquante vero termino compromissioni praefixo, cum fuisset a vobis primitus constitutum ut omnes obedientiarum [(188) 1Kb] proventus insimul adunati ad solutionem cederent debitorum, quodque obedientiarii, ne statutum hujusmodi praepedirent, ad suas obedientias mitterentur earumdem proventus fideliter servaturi, ipsi proventus illius anni in usus proprios vel potius in abusus nequiter converterunt. Unde cum adhuc multa debita superessent, pro quibus nondum fuerat satisfactum, quae nonnisi cum multarum possessionum distractione ac maximo Ecclesiae detrimento poterant expediri, et malitia creditorum nonnisi per te, fili dux, cujus jurisdictionis existunt, posset ulterius refrenari, vobis [Col. 0406B] pariter exstitit ab eisdem abbate ac fratribus cum instantia supplicatum ut ascito vobis tertio viro provido et potente, in manu vestra tandiu possessiones ecclesiae teneretis donec absque rerum ecclesiae venditione seu obligatione aliqua ipsius debita solverentur [(189) 85Kb] , et quinquaginta monachis [(190) 1Kb] faceretis honeste in eadem ecclesia juxta loci consuetudinem provideri; ipsique ad praedicta servanda se juramento praestito astrinxerunt, tibi, frater episcope, patentes super hoc litteras concedentes: quod vos demum eorum devicti precibus acceptastis.

Cum igitur idem abbas et fratres devote nobis duxerint supplicandum ut quod praemissum est auctoritate dignaremur apostolica confirmare, cum ad [Col. 0407A] praesens alio modo nequeat monasterio consuli memorato, nos, qui super ejusdem loci sumus reformatione solliciti, provisionem hujusmodi ratam habentes et gratam, cum credamus eamdem ad ipsius monasterii commodum redundare, devotionem vestram rogandam duximus et monendam, per apostolica vobis scripta praecipiendo mandantes quatenus suprascripta taliter ad honorem Dei et utilitatem monasterii supradicti ad debitum perducatis effectum, quae ad reformationem loci statuta sunt facientes in suo robore perdurare, ut diligentiae vestrae studium clareat in effectu, ac divinam et apostolicam gratiam propter hoc vobis uberius comparetis; contradictores, si qui fuerint, vel rebelles, tu, frater episcope, censura ecclesiastica, et tu, fili dux, [Col. 0407B] si necesse fuerit, potestate tibi tradita [(191) 2Kb] , sublato appellationis obstaculo compescentes.

Datum Laterani, XVI Kal. Maii, anno quartodecimo.



XXX. LINGONENSI EPISCOPO. Super eodem. (Datum, ut in alia.)

Cum, igitur nostris est auribus intimatum, Willelmus de Bregdum monachus, qui seditiosus et dilapidator existit, a multis retro diebus cum quibusdam suis fautoribus, qui ab aliis monasteriis ad Sancti Benigni coenobium convolarunt, irregulariter vixerit, contra juramentum proprium, quod super servanda [Col. 0407C] provisione ipsius Ecclesiae praestiterat, veniendo, nec eisdem praesentibus pax possit in eodem monasterio reformari, fraternitati tuae per apostolica scripta praecipiendo mandamus quatenus, si est ita, supradictum W. et ejus complices ab eodem monasterio et membris ejus sublato appellationis obstaculo penitus amovendo, ipsos in aliis monasteriis ejusdem observantiae collocare procures, contradictores, si qui fuerint, vel rebelles per censuram ecclesiasticam appellatione remota compescens.

Datum, ut in alia per totum.



XXXI. MAGISTRO NICOLAO MISNENSI ET ARNALDO DE STENDAL HALBERSTATENSIS DIOECESIS CANONICIS. Ejusdem argumenti cum epistola 49 libri XIII. (Laterani, XI Kal. Aprilis.)
[Col. 0407D]

Causam quae inter dilectos filios Ottonem subdiaconum nostrum et Walterum, qui pro praeposito Magdeburgensi se gerit, super Magdeburgensi praepositura dignoscitur agitari, tibi dudum, fili magister Nicolae, et bonae memoriae Broccardo Wrcinensi [Col. 0408A] canonico de partium voluntate sub certa forma meminimus commisisse, vobis inter caetera injungentes quod si quidquam humanitus alterutri vestrum contingeret, ut mandato nostro fideliter exsequendo, sicut uterque vestrum juramento praestito tenebatur, usque ad Kalendas Octobris proximo praeteritas interesse non posset, ex tunc dilectus filius Florentius abbas de Sichem, omni contradictione vel appellatione cessante, quae vobis injuncta fuerant eum reliquo vestrum earumdem litterarum auctoritate exsequi procuraret. Interim vero praedicto Broccardo subtracto de medio, subdiaconus memoratus nobis exposuit se habere praefatum abbatem certa ratione suspectum, nobis humiliter [Col. 0408B] supplicans ut loco praefati B. subrogare alium dignaremur. Nos igitur attendentes nullum ex hoc praejudicium parti alteri generari, ut judicium sine suspicione procedat, te, fili magister Arnalde, obtentu praedicti O. loco praefati B. duximus subrogandum, per apostolica vobis scripta districte praecipiendo mandantes quatenus in ipso negotio juxta priorum continentiam litterarum, appellatione remota, ratione praevia procedatis. Quod si alteruter vestrum his exsequendis noluerit vel nequiverit interesse, loco ejus a parte sua infra triduum alius eligatur; et si pars illa noluerit eligere, vel electus ab ea procedere non curaverit, residuus nihilominus in causa procedat. Nisi vero tu, fili Arnalde, simile praestiteris juramentum, tu, fili magister Nicolae, a juramento [Col. 0408C] quod praestitisti te noveris absolutum.

Datum Laterani, XI Kal. Aprilis, pontificatus nostri anno quartodecimo.



XXXII. AUXITANO ARCHIEPISCOPO. Ut cedat oneri episcopali. (Laterani, XVII Kal. Maii.)

[(192) 1Kb] Sicut is qui sufficiens est ad curam sollicitudinis pastoralis, si forsan episcopatum affectet, desiderat bonum opus, sic is qui non sufficit ad hujusmodi oneris sarcinam supportandam, utiliter sibi consulit, si eamdem prius caute deponat quam sub ea in suum et aliorum dispendium comprimatur. Cum igitur ad pontificalis curam regiminis cognoscere te debeas minus aptum, fraternitatem tuam [Col. 0408D] rogamus attentius et monemus, per apostolica tibi scripta mandantes quatenus salutem tuam et aliorum lucris temporalibus anteponens, et compatiens nihilominus contritioni Ecclesiae Auxitanae, quae sub tuae provisionis umbra in temporalibus et spiritualibus graviter est collapsa, pontificalem curam spontaneus resignare procures, ut ex hoc divinam [Col. 0409A] et apostolicam gratiam tibi valeas comparare. Alioquin, cum tam tuae saluti quam Ecclesiae memoratae utilitati ex apostolicae teneamur servitutis officio providere, super hoc, prout expedire viderimus, disponemus.

Datum Laterani, XVII Kal. Maii, pontificatus nostri anno quartodecimo.

In eumdem modum scriptum est episcopo Valentinensi. Scriptum est etiam in eumdem fere modum venerabili fratri Uticensi episcopo et dilecto filio abbati Cisterciensi apostolicae sedis legatis, ut dictum archiepiscopum ad id moneant efficaciter et inducant.

Datum, ut in alia.



XXXIII. Super eodem. (Datum, ut in alia.)
[Col. 0409B]

In eumdem modum scriptum est sicut in prima episcopo Ruthenensi usque procures, cum jamdudum ad tuam instantiam cedendi tibi licentiam per nostras duxerimus litteras concedendam. Alioquin, ne videaris nobis forsitan illusisse, venerabili fratri nostro Uticensi episcopo et dilecto filio abbati Cisterciensi apostolicae sedis legatis litteris nostris injungimus ut te ad id per censuram ecclesiasticam appellatione remota compellant.

Datum, ut in alia.

Scriptum est ipsis legatis in eumdem fere modum super hoc. Quod si non ambo, etc., alter, etc.

Datum, ut in alia.



XXXIV. UTICENSI EPISCOPO APOSTOLICAE SEDIS LEGATO. De electione episcopi Carcassonensis. (Datum, ut in alia.)
[Col. 0409C]

Cum venerabilis frater noster Carcassonensis episcopus, supportare nequiens sarcinam sollicitudinis pastoralis, multis incommodis et defectibus praepeditus, officii sui curam resignare disponat, sicut per tuas litteras nobis intimasti, fraternitati tuae per apostolica scripta mandamus quatenus cessionem ipsius accipiens vice nostra, ipsum a cura Ecclesiae Carcassonensis absolvas, ejusdem Ecclesiae capitulo injungendo ut infra octo dies post commonitionem tuam cum tuo consilio talem sibi personam eligant in pastorem per quam hoc tempore maxime [Col. 0409D] Carcassonensi Ecclesiae utiliter consulatur, alioquin ex tunc personam idoneam appellatione remota [Col. 0410A] praeficias Ecclesiae memoratae; contradictores, si qui fuerint, vel rebelles per censuram ecclesiasticam appellatione postposita compescendo.

Datum, ut in alia.

Scriptum est super hoc Carcassonensi capitulo in eumdem fere modum usque compescendo. Quocirca discretioni vestrae per apostolica scripta praecipiendo mandamus quatenus talem vobis personam juxta praescriptam formam eligatis canonice in pastorem quae tanto congruat oneri et honori.

Datum ut in alia.



XXXV. UTICENSI EPISCOPO ET ABBATI CISTERCIENSI APOSTOLICAE SEDIS LEGATIS. Ut comitatum Melgoriensem recipiant. (Datum, ut in alia.)
[Col. 0410B]

Praesentium vobis auctoritate praecipiendo mandamus quatenus comitatum Melgoriensem, qui beati Petri juris existit, in vestris recipiatis manibus, et tandiu faciatis fideliter custodiri donec super eo nostrae rescripserimus beneplacitum voluntatis.

Datum ut in alia.



XXXVI. ARELATENSI ARCHIEPISCOPO [(193) 8Kb] ET SUFFRAGANEIS EJUS. De sententia lata contra comitem Tolosanum. (Datum, ut in alia.)

Cum exspectaverimus hactenus ut nobilis vir Raymundus Tolosanus comes, tanquam arbor fructifera [Col. 0410C] commonitionum nostrarum rivulis irrigata, fructus ederet opportunos, et tanquam princeps catholicus honoraret sanctam Ecclesiam sponsam Christi, ipse pravo circumventus consilio, non solum damna sterilitatis [(194) 1Kb] incurrit, ad honorem Dei et utilitatem Ecclesiae exspectatos fructus nullatenus producendo, verum etiam dispositionibus ecclesiasticis nequiter se opponit, contra promissa [(195) 1Kb] et juramenta sua veniens impudenter. Unde cum in ipsum a venerabili fratre nostro episcopo Uticensi [(196) 1Kb] et dilecto filio Cisterciensi abbate [(197) 1Kb] apostolicae sedis legatis de multorum praelatorum consilio sententia promulgata fuerit ob ejusdem contumaciam manifestam, per apostolica vobis scripta mandamus quatenus eamdem sententiam [Col. 0410D] rationabiliter promulgatam publicari per vestras dioeceses faciatis, et appellatione remota per [Col. 0411A] censuram ecclesiasticam usque ad satisfactionem condignam firmiter observari.

Datum, ut in alia.



XXXVII. EISDEM. Super eodem.

Cum exspectaverimus, etc. usque manifestam et nos mandemus eamdem sententiam usque ad satisfactionem condignam appellatione remota firmiter observari, fraternitati vestrae per apostolica scripta praecipiendo mandamus quatenus ad recuperanda castra et alias possessiones et terras quae ab ecclesiis vestris tenet insistatis viriliter et prudenter.



XXXVIII. VIVARIENSI EPISCOPO. Super eodem. (Datum, ut in alia.)
[Col. 0411B]

Cum exspectaverimus hactenus ut nobilis vir R. Tolosanus comes, tanquam arbor fructifera, etc. in eumdem fere modum ut in alia usque in finem.

Datum, ut in alia per totum.



XXXIX. UTICENSI EPISCOPO ET ABBATI CISTERCIENSI APOSTOLICAE SEDIS LEGATIS. Ne indebita pedagia exigantur. (Datum, ut in alia.)

Cum in nobiles viros comitem Folcalcariensem G. Ademari, Lambertum de Montilio, dominos et dominas Castri Novi et Dozarae, Silvium de Crista, [Col. 0411C] Alasiam de Roca, praepositum Valentinensem, Artaldum de Russillon, . . fratrem ipsius, et quosdam alios, propter pedagia, exactiones indebitas, et alias iniquitates quas in stratis publicis et fluminibus committere non verentur, a te, fili abbas, de multorum praelatorum consilio sententia fuerit promulgata, discretioni vestrae per apostolica scripta mandamus quatenus eamdem sententiam rationabiliter latam faciatis appellatione remota per censuram ecclesiasticam usque ad satisfactionem condignam firmiter observari.

Datum, ut in alia.



XL. EISDEM. De sententia lata contra Roncelinum. (Laterani, XVII Kal. Maii.)
[Col. 0411D]

Cum in Roncelinum apostatam et perjurum et cives Massilienses, pro eo quod ei obediunt et favent in suis abominationibus manifeste, a vobis de multorum praelatorum consilio, etc. ut in alia usque in finem.

Datum Laterani, XVII Kal. Maii, anno quartodecimo.



XLI. CAPITULO ECCLESIAE ROMANENSIS. Confirmantur eis regalia dona. (Laterani, XIII Kal. Maii.)

Justis petentium desideriis dignum est nos facilem praebere consensum, et vota quae a rationis [Col. 0412A] tramite non discordant effectu prosequente complere. Eapropter, dilecti in Domino filii, vestris justis postulationibus inclinati, regalia vobis ab imperatoribus et aliis principibus saecularibus, in foro videlicet et in nundinis, nec non et transitu fluminis Isarae, pia vobis devotione concessa, sicut et ea juste ac pacifice possidetis, vobis et per vos Ecclesiae vestrae auctoritate apostolica confirmamus et praesentis scripti patrocinio communimus. Nulli ergo, etc. confirmationis, etc. usque incursurum.

Datum Laterani, XIII Kal. Maii, pontificatus nostri anno quartodecimo.



XLII. EISDEM. Confirmantur eorum statuta. (Datum ut in alia.)
[Col. 0412B]

Solet annuere sedes apostolica piis votis, et honestis petentium precibus favorem benevolum impertiri. Eapropter, dilecti in Domino filii, vestris justis precibus inclinati, laudabiles et honestas consuetudines ac statuta quae ad Ecclesiae vestrae utilitatem provide facta esse noscuntur, sicut hactenus pacifice sunt obtenta, et in authenticis super his confectis plenius continetur, auctoritate apostolica confirmamus et praesentis scripti patrocinio communimus. Nulli ergo, etc. usque incursurum.

Datum ut in alia per totum.



XLIII. GNEZNENSI ARCHIEPISCOPO. De confirmatione privilegiorum. (Laterani, XI Kal. Maii.)
[Col. 0412C]

Cum illius locum, licet immeriti, teneamus in terris qui sanctam Ecclesiam sponsam suam absque macula et ruga conservat, his nos convenit ex officii nostri debito robur apostolicum impertiri quae ad statum ipsius pertinent et quietem, et ad conservationem ecclesiasticae libertatis. Cum igitur dilecti filii nobiles viri Lesco, Conradus, et Waldislavus Oddonis, duces Poloniae, tibi et suffraganeis Ecclesiae tuae nec non et successoribus vestris privilegium super ecclesiastica libertate pia devotione ad statum debitum revocando concesserint, nos tuis precibus inclinati, concessionem ipsorum, sicut pie [Col. 0412D] ac provide facta est, ac in authenticis continetur, auctoritate apostolica confirmamus et praesentis scripti patrocinio communimus. Quia vero in eodem privilegio est expressum ut si aurum vel argentum sive pretiosas vestes aut palafridos decedentium episcoporum supradicti duces invenerint, et episcopus decesserit intestatus, in usus suos omnia convertantur, dum tamen hoc ipsum eis a nobis fuerit vel a legato nostro concessum, dictis ducibus contulimus et mandamus ut nequaquam in usus suos supradicta convertant, cum id in suae salutis cederet detrimentum, sed Ecclesiae qui defunctus episcopus praefuit illa faciant integraliter assignari. Nulli ergo, etc. confirmationis et jussionis, etc. usque incursurum.

[Col. 0413A] Datum Laterani, XI Kalend. Maii, pontificatus nostri anno quartodecimo.



XLIV. EPISCOPO QUONDAM HALBERSTATENSI, ET ABBATI DE SICHEM. Scribitur ei pro archiepiscopo Gneznensi. (Datum, ut in alia.)

Is qui paci ecclesiasticae invidet et quieti quam in coelis non potuit sua praepediente malitia retinere, non solum adversarios manifestos saepe concitat contra ipsam, verum etiam proprios filios ad molestationem ipsius nonnunquam instigat, a quibus defensionis praesidia exspectabat; ut eo dispendiosior sit illius infestationis offensa, quo minus de ipsius molestia timebatur. Sane, sicut venerabilis [Col. 0413B] frater noster Gneznensis archiepiscopus gravi nobis conquestione monstravit, nobilis vir Wadislavus dux Poloniae, qui diuturnis eum injuriis et molestiis lacessivit, dudum thesaurum Gneznensis Ecclesiae occupavit, ex hoc damna ipsi gravia inferendo, quasdam insuper villas Ecclesiae memoratae combussit, et quibusdam aliis nequiter devastatis, multa canonicis et hominibus Gneznensis Ecclesiae damna et injurias irrogare praesumpserit, homines quoque de Gnezna ad eamdem Ecclesiam pertinentes bonis suis per violentiam spoliavit postquam idem archiepiscopus iter arripuit ad sedem apostolicam veniendi. Cum igitur dissimulare tot ejusdem Ecclesiae gravamina nequeamus, per apostolica vobis scripta praecipiendo mandamus quatenus eosdem [Col. 0413C] archiepiscopum atque ducem personaliter, secundum quod in prioribus litteris nostris vobis injunximus, adeuntes, dictum ducem ut eidem archiepiscopo et suis hominibus super datis damnis et injuriis irrogatis satisfaciat competenter, ablatis omnibus restitutis, monere prudenter et inducere procuretis, ipsum ad hoc, si necesse fuerit, per censuram ecclesiasticam appellatione postposita ratione praevia compellentes. Testes autem, etc. usque perhibere.

Datum, ut in alia per totum.



XLV. ABBATISSAE AUREGNIACENSI. Ne monasterium temere excommunicetur. (Laterani, V Kal. Maii.)
[Col. 0413D]

Ex assuetae benignitatis officio sedes apostolica consuevit eas quae montana religionis ascendunt, ut cum Maria secus pedes Domini sedeant, confovere, ac illis, ne cujusquam temeritatis incursu quies vel profectus impediatur earum, apostolicum praesidium impertiri. Eapropter, dilecta in Christo filia, tuae ac monasterii tibi commissi tranquillitati paterna volentes sollicitudine praecavere, auctoritate praesentium inhibemus ne dioecesanus episcopus vel archidiaconus loci seu quilibet alius ordinarius judex sine manifesta et rationabili causa in te vel monasterium tibi commissum excommunicationis vel interdicti sententiam promulgare praesumat, statuentes ut si te in aliquo gravari persenseris, [Col. 0414A] libere tibi liceat sedem apostolicam appellare. Si quis vero post appellationem ad nos legitime interpositam in te vel Ecclesiam tuam excommunicationis vel interdicti sententias contra praescriptam formam praesumpserit promulgare, ipsas decernimus non servandas. Nulli ergo, etc. inhibitionis et constitutionis, etc. usque incursurum.

Datum Laterani, V Kal. Maii, anno quartodecimo.



XLVI. ABBATISSAE AC CONVENTUI AUREGNIACENSI. Ne quid exigatur pro benedictione abbatissae, etc. (Datum, ut in alia.)

Justis petentium desideriis, etc. Eapropter, dilectae in Domino filiae, vestris justis postulationibus [Col. 0414B] grato concurrentes assensu, auctoritate praesentium inhibemus ne pro consequenda benedictione vel installatione abbatissae monasterii vestri, quae benedicenda pro tempore fuerit, consecrationibus altarium vel ecclesiarum, sive pro oleo sancto, vel quolibet alio ecclesiastico sacramento dioecesanus episcopus vel archidiaconus loci sub obtentu consuetudinis vel quolibet modo alio quidquam exigere vel extorquere praesumant; sed haec omnia gratis et sine pravitate qualibet vobis impendant. Nulli ergo, etc. usque incursurum.

Datum, ut in alia per totum.



XLVII. ABBATI ET CONVENTUI SANCTI QUINTINI BELVACENSIS. De electione abbatis. (Laterani, IV Kal. Maii.)
[Col. 0414C]

Justis petentium, etc. Cum igitur, sicut ex parte vestra nostro est apostolatui reseratum, a felicis recordationis Alexandro et Clemente Romanis pontificibus vestro monasterio sit indultum, ut obeunte ipsius loci abbate, nullus ibi qualibet subreptionis astutia seu violentia praeponatur nisi quem fratres communi consensu vel fratrum pars consilii sanioris secundum Deum et beati Augustini Regulam providerint eligendum, et inter vos ac venerabilem fratrem nostrum Belvacensem episcopum super possessione electionis abbatis in monasterio vestro dudum quaestione suborta, et per dilectos filios abbatem de Briostel Cisterciensis ordinis, M. praepositum [Col. 0414D] Remensem, R. Meldensem decanum ex delegatione dilecti filii nostri Gualae tituli Sancti Martini presbyteri cardinalis, tunc apostolicae sedis legati, de voluntate ipsius episcopi taliter exstiterit causa ipsa sopita, ut eligendi abbatem plenam habeatis et liberam facultatem, petita tamen prius a Belvacensi episcopo licentia eligendi: nos vestris precibus inclinati, quod per eosdem judices super hoc est cum episcopi memorati assensu deliberatione provida diffinitum, auctoritate apostolica confirmamus et praesentis scripti pagina communimus, inhibentes ne quis contra diffinitionem hujusmodi super abbatis electione vos audeat molestare. Nulli ergo, etc., confirmationis et inhibitionis, etc. usque incursurum.

[Col. 0415A] Datum Laterani, IV Kal. Maii, pontificatus nostri anno quarto decimo.



XLVIII. EPISCOPO BRIXINENSI, ET AQUILEGENSI DECANO, ET MAGISTRO HUG. CANONICO RATISPONENSI. De causa capituli Gurcensis. (Laterani, XI Non. Maii.)

[(198) 1Kb] Diligenter auditis et perspicaciter intellectis quae a dilecto filio procuratore venerabilis fratris nostri Salzeburgensis archiepiscopi ex parte una et procuratore Gurcensis capituli ex parte altera super excommunicationis sententia quam idem archiepiscopus in ipsum capitulum promulgavit fuere proposita coram nobis, sic duximus providendum, ut cum a tribus ex majoribus ipsius ecclesiae canonicis [Col. 0415B] fuerit requisitus, infra quindecim dies ipsum capitulum absolvi faciat ad cautelam, mittens aliquem ad Gurcensem ecclesiam qui recepta secundum formam Ecclesiae juratoria cautione quod nostro vel vestro mandato parebit, eidem capitulo beneficium absolutionis impendat, exceptis praeposito et V. et F. canonicis, qui de mandato nostro fuerunt apud sedem apostolicam absoluti; ac deinde coram vobis, quibus hoc negotium duximus committendum, tam de principali causa quam de ipsa sententia nec non et de ecclesia Sancti Laurentii, qua post commissionem factam a nobis et post appellationem ad nos interpositam spoliati fuerunt per nuntios ipsius archiepiscopi, cognoscatur; et si de [Col. 0415C] partium voluntate processerit, fine canonico terminetur: alioquin negotium ipsum sufficienter instructum ad nostrum remittatur examen, praefixo partibus termino competenti quo nostro se conspectui repraesentent justam, auctore Deo, sententiam recepturae; quod si infra praescriptum tempus archiepiscopus ipse non fecerit illos absolvi, per dilectum filium Junensem praepositum Aquilegensis dioecesis eos absolvi jubemus. Caeterum interrogatus in judicio coram nobis procurator Gurcensis episcopi utrum idem episcopus pro excommunicato se haberet, respondit quod revera Salzeburgensis archiepiscopus excommunicavit episcopum et capitulum quarta feria, et post tertiam vel quartam diem dedit ipsi licentiam audiendi divina et ut divinis [Col. 0415D] officiis interesset, quia ipse propter debilitatem manus celebrare non potest; et ex tunc divina sibi fecit officia celebrari, et exercuit ea quae consueverat exercere. Nos autem interloquendo respondimus quod si res taliter se haberet, episcopus idem pro absoluto esset habendus, nisi postea excommunicationis sententiam excepisset. Testes autem qui fuerint nominati, etc. usque perhibere, nullis litteris obstantibus praeter assensum partium a sede apostolica impetratis. Quod si non omnes, etc. tu, frater episcope, cum eorum altero ea, etc.

[Col. 0416A] Datum Laterani XI Non. Maii, pontificatus nostri anno quarto decimo.



XLIX. ABBATI ET CONVENTUI MONASTERII CAURIENSIS. Recipiuntur sub protectione apostolicae sedis (Laterani, Nonis Maii.)

Cum a nobis petitur quod justum est et honestum, etc. Eapropter, dilecti in Domino filii, vestris justis postulationibus grato concurrentes assensu, monasterium et personas vestras cum omnibus bonis tam ecclesiasticis quam mundanis quae inpraesentiarum rationabiliter possidetis, aut in futurum, dante Domino, justis modis poteritis adipisci, sub beati Petri et nostra protectione suscipimus. Specialiter autem villas Sancti Tirsi, Sanctae Mariae [Col. 0416B] de villa Cibran, Sancti Salvatoris de Cinvio, Sancti Michaelis de Varzen, Sancti Salvatoris de Bergundio, Sancti Michaelis de Canneru, Sancti Antonini de Villanova, Sanctae Mariae de Miudes et Sancti Salvatoris de Mari Mortuo, cum omnibus pertinentiis earumdem, et universas possessiones vestras, sicut eas juste ac pacifice possidetis, vobis et per vos monasterio vestro auctoritate apostolica confirmamus et praesentis scripti patrocinio communimus. Ad indicium autem hujus a sede apostolica protectionis et confirmationis perceptae duos obolos aureos gratis oblatos persolvetis nobis nostrisque successoribus annuatim. Decernimus ergo ut nulli omnino, etc. confirmationis et protectionis, etc. usque [Col. 0416C] incursurum.

Datum Laterani, Nonis Maii, pontificatus nostri anno quartodecimo.



L. SORORIBUS DE MURCEDO [(199) 1Kb] . Confirmatur quoddam statutum. (Laterani, VII Idus Maii.)

Justis petentium desideriis, etc. Cum igitur dilectus filius Albanensis electus ad locum vestrum, in quo relictis saeculi vanitatibus Domino militatis, de mandato nostro dudum accedens, quoddam fecerit institutum secundum quod vivere debeatis, nos vestris supplicationibus inclinati, institutum ipsum, sicut pie ac provide factum est, approbantes, illud statuimus robur debitum obtinere, inhibentes ne [Col. 0416D] quis contra illud vos audeat molestare. Nulli ergo, etc. constitutionis et inhibitionis, etc. usque incursurum.

Datum Laterani, VII Idus Maii, pontificatus nostri anno quartodecimo.



LI. NOBILI VIRO WLADISLAO [(200) 1Kb] NATO QUONDAM NOBILIS VIRI ODDONIS [(201) 1Kb] DUCIS POLONIAE. Recipitur sub protectione beati Petri. (Laterani, III Idus Maii.)

Cum a nobis petitur, etc. Eapropter, dilecte in [Col. 0417A] Domino fili, devotionis tuae sinceritatem quam circa libertatem ecclesiasticam geris, et quam Ecclesiis et personis ecclesiasticis in tuo ducatu recognovisse dignosceris [(202) 1Kb] , attendentes, ut ab Ecclesia protectionis, gratiam sentias quam satagis honorare, personam tuam cum universis bonis quae inpraesentiarum rationabiliter possides, aut in futurum justis modis poteris adipisci, sub beati Petri et nostra [(203) 1Kb] protectione suscipimus et praesentis scripti patrocinio communimus. Ad indicium autem hujus a sede apostolica protectionis perceptae quatuor marcas gratis oblatas singulis trienniis nobis nostrisque successoribus ad Poloniae pondus persolves. Decernimus ergo ut nulli omnino hominum, etc. usque incursurum.

[Col. 0417B] Datum Laterani, III Idus Maii, anno quartodecimo.



LII. ARCHIEPISCOPO SENONENSI [(204) 1Kb] ET SUFFRAGANEIS EJUS. De negotio episcoporum Aurelianensis et Antissiodorensis. (Datum, ut in alia.)

[(205) 1Kb] Ille sincerae dilectionis affectus qua charissimi in Christo filii nostri Philippi regis Francorum illustris zelamur salutem nos vehementer inducit ut si quando contra rationes et libertates ecclesiasticas, quas in regno suo illaesas hactenus custodivit, aliquid dicitur commisisse, apud ipsum opportune monitis et precibus insistamus; quatenus illius intuitu in cujus oculis nuda sunt omnia et aperta, qui [Col. 0417C] propter progenitorum suorum [(206) 1Kb] devotionem et suam Ecclesiae suae reverenter exhibitam regnum suum custodivit illaesum, quin etiam magnifice augmentavit, contritis graviter regnis illis quorum reges rationes et libertates ecclesiasticas infringere praesumpserunt, illud corrigat et emendet, vincens salubriter semetipsum pro Deo et propter Deum; cum sic vinci sibi non cedat ad dedecus, sed potius ad honorem, sitque nihilominus sibi apud homines magis quam vincere gloriosum. Sane cum dudum nostris [Col. 0418A] fuisset auribus intimatum quod ipse contra venerabiles fratres nostros Antissiodorensem et Aurelianensem episcopos indignatus, rem agi praeceperit non utique sui moris, sed nec etiam sui juris, eorum faciens saisiri regalia, nec non etiam quaedam alia praeter illa, licet nondum essent confessi de forisfacto aliquo vel convicti, nec ad satisfaciendum commoniti vel inducti, pro eo quod quidam milites eorumdem in suo exercitu constituti ad locum quem eos adire praeceperat cum aliis accedere recusarunt, absentibus ipsis episcopis per licentiam ab ipso liberaliter impetratam, ac super his ipsorum et vestris supplicationibus minime acquiescens, coegerit eos miserabiliter exsulare; nos serenitatem suam rogandam duximus et monendam, et in remissionem sibi suorum [Col. 0418B] injunximus peccatorum, ut pro divini nominis gloria et apostolicae sedis honore faceret praefatis episcopis subtracta restitui universa, et eos secundum consuetudinem approbatam juste ac modeste tractari, donando nobis intercedentibus pro Deo et propter Deum si quam praefati pontifices adversus eum commisissent offensam, ne hac occasione contingeret inter regnum et sacerdotium scandalum suboriri, quia nos in majoribus curaremus grata eidem, faciente Domino, vicissitudine respondere. Ipse vero inter caetera per suas litteras se excusavit quod alia quam regalia saisiri non fecerat, nec ipsos coegerat exsulare, cum libere possent in suis dioecesibus commorari, et si super his curiae suae vellent subire judicium, quod quandoque acceptarent [Col. 0418C] audire, ob reverentiam nostram condonare paratus erat emendam, si forsitan tenerentur sibi aliquam exhibere. Licet autem iidem episcopi in regno suo libere commorentur, ex eo tamen exsules possunt dici quod a propriis domibus sunt ejecti et rebus aliis spoliati. Alia etiam quam regalia saisisse videtur cum domos episcopales, quae eadem immunitate qua ecclesiae gaudent [(207) 2Kb] , et eorum utensilia et mobilia undecunque deducta fecerit occupari. Judicium autem spoliati subire non debent, cum ex generali, [Col. 0419A] sicut accepimus, consuetudine regni sui [(208) 76Kb] fidelis a domino sine judicio [(209) 3Kb] spoliatus nec diem ab ipso super spoliatione sua vel alio teneatur recipere, nec in ipsius curia experiri, nec etiam vinculum fidelitatis servare.

Cum igitur super praedictis se duxerit excusandum, et illud silendo transierit quod eorum fecit saisiri [(210) 1Kb] regalia, cum necdum de aliquo forisfacto confessi fuerint vel convicti, nec etiam ad satisfaciendum commoniti vel inducti, tacite id concessisse videtur. Quod etiam ex tenore litterarum suarum, quas praefatis episcopis direxit, evidenter apparet; in quibus continetur expresse quod militibus eorum praeceperat ut irent cum baronibus [(211) 1Kb] illis quos ad quemdam locum duxerat destinandos [Col. 0419B] et quia illi ad praeceptum ipsius illuc accedere noluerunt, dixit ipsos episcopos erga se de exercitu defecisse, et propterea illorum saisivit regalia et illa quae in eis pertinent ad jurisdictionem terrenam. Unde praesumitur quod in causa et modo minus ordinate processerit contra eos, cum pro aliena culpa, videlicet militum, si qua fuit, spoliasset eosdem non convictos nec monitos vel citatos. Verum quia suae saluti magis expedit et honori in intuitu pretiosi sanguinis Jesu Christi, quo sibi sponsam suam, Ecclesiam videlicet, desponsavit, eidem condonet si ab ipsius ministris in ipsum aliquid sit commissum quam illi molestiam inferat indebitam vel gravamen, [Col. 0420A] apud eum iterata partium instantia duximus insistendum, excellentiam regiam rogantes attentius et monentes, hoc a sua magnificentia petentes in donum, ut pro reverentia nostra judicio supersedeat, salvo jure tam illorum quam suo, illosque restituat, donata nobis emenda [(212) 1Kb] , sicut per litteras suas promisit, si quam sibi exhibere tenentur, ut ex quo intendit facere nobis gratiam faciat eam plenam, prout eum facere ac nos recipere decet; ita quod propter hoc magnificentiae suae grata teneamur vicissitudine respondere. Credentes igitur prudentiam et sollicitudinem vestram apud eumdem regem posse proficere in hac parte, fraternitati vestrae per iterata scripta praecipiendo mandamus quatenus dictum regem ad ea quae pacis sunt sollicite [Col. 0420B] ac prudenter rogantes, ipsum sedulis exhortationibus et monitionibus inducatis ut nostris precibus acquiescens exsequatur promissa liberaliter ac libenter, ut ex hoc divinam consequatur gratiam in praesenti et gloriam in futuro; exhibentes auctoritate nostra suffulti praedictis episcopis auxilium et consilium necessarium ad libertatem ecclesiasticam conservandam, ita ut non debeatis de timiditate [(213) 1Kb] vel remissione [(214) 1Kb] redargui, sed de rigore ac sollicitudine commendari.

Datum Laterani, II Idus Maii, pontificatus nostri anno XIV.

Scriptum est in eumdem fere modum super hoc regi [Col. 0421A] usque grata teneamur vicissitudine respondere. In eumdem fere modum ut supra scriptum est Carnotensi et Trecensi episcopis et dilecto filio Willelmo archidiacono Parisiensi usque gloriam in futuro, ac sollicitudo et diligentia vestra clareat in effectu, cumulusque vobis ex hoc aeternae retributionis accrescat, et nos devotionem vestram possimus non immerito commendare.

Datum, ut in alia.



LIII. TURRITANO ARCHIEPISCOPO. Datur episcopo Sorrano facultas cedendi. (Laterani, VIII Kal. Junii.)

Supplicavit nobis venerabilis frater noster Sorranus episcopus ut ei cedendi licentiam concedere [Col. 0421B] dignaremur. Quocirca fraternitati tuae per apostolica scripta mandamus quatenus si videris expedire, cum etiam dilectus filius nobilis vir Turritanus judex saepius hoc per suas litteras nos rogarit, eidem auctoritate nostra licentiam cedendi concedas, injungens eidem ut ad claustrum suum redeat et ibidem suum impendat Domino famulatum.

Datum Laterani, VIII Kal. Junii, pontificatus nostri anno quartodecimo.



LIV. ABBATI ET CONVENTUI REOMENSI. Adversus exactiones episcoporum. (Laterani, VIII Kal. Junii.)

[(215) 1Kb] Cum a nobis petitur quod justum est, etc. Eapropter, dilecti in Domino filii, vestris justis postulationibus [Col. 0421C] grato concurrentes assensu, praesentium auctoritate districtius inhibemus ne venerabiles fratres nostri Lugdunensis archiepiscopus et episcopus Lingonensis vel aliquis vester praelatus procurationes aut exactiones indebitas a vobis extorquere praesumat, sed his quae juxta Lateranensis statuta concilii debentur eisdem contenti existant, statuentes ne aliquis in vos vel villas vestras sine manifesta et rationabili causa excommunicationis, suspensionis vel interdicti sententiam audeat promulgare. Decernimus ergo ut nulli omnino hominum, etc. inhibitionis et constitutionis, etc. usque incursurum.

Datum Laterani, VIII Kalen. Junii, anno quarto decimo.



LV. ABBATI THEOLOGI, ET PRIORI CISTERCIENSI. De reformatione monasterio Reomensis. (Datum, ut in alia.)
[Col. 0421D]

[(216) 1Kb] Quoties per suggestionem falsitatis et veritatis suppressionem circumvenire nos aliqui satagunt, circumveniunt potius semetipsos; quia cognita veritate, quidquid taliter impetrant, nullius decernitur esse valoris, cum mendax precator carere debeat impetratis. Sane cum olim ad [Col. 0422A] nostram audientiam pervenisset quod Reomense monasterium tam in spiritualibus quam in temporalibus non modicum foret collapsum, venerabili fratri nostro Eduensi episcopo et dilecto filio abbati de Buxeria dedimus in mandatis ut ad idem monasterium accedentes, quae ibidem corrigenda essent corrigerent tam in capite quam in membris. Ipsi vero, sicut ex litteris eorum accepimus, mandatum apostolicum exsequentes, ad locum personaliter accesserunt, et inquisitione praehabita diligenti, praefatum monasterium tam in spiritualibus quam in temporalibus invenerunt multo melius se habere quam se longe retroactis temporibus habuisset. Quosdam etiam de fratribus, qui cum dilecto filio ejusdem coenobii abbate discordes erant, ad veram [Col. 0422B] pacem et firmam concordiam revocarunt. Nuper autem nuntius venerabilis fratris nostri episcopi Lingonensis ad praesentiam nostram accedens, a nobis inquisitionem contra dictum abbatem ad vos, praedictorum mentione non habita, impetravit. Cum igitur, sicut ex multorum religiosorum virorum testimonio nec non et capituli Reomensis accepimus, idem abbas monasterium ipsum, sicut vir providus et discretus, tam in spiritualibus quam in temporalibus per Dei gratiam non modicum augmentarit, discretioni vestrae per apostolica scripta praecipiendo mandamus quatenus supersedentes negotio memorato, in facienda inquisitione auctoritate litterarum nostrarum nullatenus procedatis, ne innocentia confundatur aut veritas conculcetur.

[Col. 0422C] Datum, ut in alia per totum



LVI. SANCTAE COLUMBAE SENONENSIS ET SANCTI GERMANI ANTISSIODORENSIS ABBATIBUS, ET DECANO ANTISSIODORENSI. Ejusdem argumenti cum epistola. 54. (Laterani, XVI Kal. Junii.)

Cum dilectis filiis abbati et monachis Reomensibus duxerimus indulgendum ne venerabiles fratres nostri Lugdunensis archiepiscopus et episcopus Lingonensis vel aliquis eorum praelatus procurationes aut exactiones indebitas ab ipsis extorquere praesumat et districtius inhibuerimus auctoritate apostolica [Col. 0422D] statuendo ne aliquis in eos vel villas ipsorum sine manifesta et rationabili causa excommunicationis, suspensionis et interdicti sententiam audeat promulgare, discretioni vestrae per apostolica scripta mandamus quatenus illos qui contra inhibitionem et constitutionem nostram duxerint temere veniendum, ut ab hujusmodi praesumptione desistant, censura canonica sublato appellationis obstaculo compescatis. Quod si non omnes, etc. duo vestrum ea, etc.

Datum Laterani, XVI Kal. Junii, anno XIV.



LVII. TOLETANO ARCHIEPISCOPO. Excusat se quod non possit de primatia judicare. (Laterani, Kal. Junii.)
[Col. 0423A]

[(217) 1Kb] Quod petitiones quas obtulisti nobis per M. clericum tuum super negotio primatiae nondum admisimus, non ex duritia, sed ex providentia noveris processisse, cum et in his et in aliis opportuno tempore te velimus, quantum cum Deo possumus, exaudire. Sed cum ex Saracenorum incursu grave nunc timeatur Hispaniae dispendium imminere, non oportet occasione hujusmodi primatiae aliud in Hispania modo scandalum suscitari; praesertim cum tibi jus tuum minime negligenti providentiam ipsam nolimus esse damnosam. Ejus igitur exemplo qui [Col. 0423B] ait: Cum accepero tempus, ego justitiam judicabo (Psal. LXXIV), cum opportunum tempus advenerit, tibi judicium et justitiam faciemus.

Datum Laterani, Kal. Junii, pontificatus nostri anno quartodecimo.



LVIII. ILLUSTRI REGI PORTUGALIAE. Confirmat ejus testamentum. (Laterani, VI Kal. Junii.)

[(218) 1Kb] Is qui tangit montes et fumigant cor tuum tetigisse videtur ad poenitentiam salutarem, dum corporali aegritudine te affligens, ad sanandas spirituales aegritudines te induxit, quatenus recogitando [Col. 0423C] annos tuos, in amaritudine animae tuae pro excessibus tuis, quibus Creatorem tuum multipliciter offendisti, offerres ei sacrificium vespertinum. Unde licet infirmus corpore, animo tamen sanus, legitimum condidisti, sicut accepimus, testamentum, in quo, pro tuorum remedio peccatorum, piis locis et viris religiosis nec non infirmis et indigentibus multa legasti, de filiis et filiabus, nepotibus et neptibus tuis, nec non et aliis quibusdam personis, ac etiam ipso regno provida deliberatione disponens. Quae omnia suppliciter postulasti per sedem apostolicam confirmari, sicut in scriptis authenticis continentur expressa. Nos autem ipsius seriem testamenti coram nobis perlegi fecimus diligenter, et intelleximus omnia rite disposita; illis duntaxat exceptis quae [Col. 0423D] de quibusdam monasteriis disponere praesumpsisti, nisi forsan de jure intellexeris patronatus, cum juxta canonicas sanctiones nulla sit laicis de rebus ecclesiasticis attributa facultas disponendi. Quare tuis supplicationibus inclinati, testamentum ipsum in caeteris omnibus approbantes, illud juxta finale tuae dispositionis arbitrium statuimus et praecipimus inviolabiliter observandum. Nulli ergo, etc., approbationis, constitutionis et praeceptionis, etc., usque incursurum.

Datum Laterani, VI Kal. Junii, anno quartodecimo.



LIX. SANCIO ILLUSTRI REGI PORTUGALENSI. Super eodem et aliis. (Laterani, VII Kal. Junii.)
[Col. 0424A]

[(219) 1Kb] Ex tenore litterarum tuarum accepimus evidenter quod cum apostolica sedes inclytae recordationis Adelfonsum progenitorem tuum nomine regio ac regalibus insigniis decorarit, et ipsum ac successores suos adoptans in beati Petri filios speciales, eos et regnum Portugalense specialibus privilegiis suaque protectione curaverit communire, tu in regno, Domino disponente, succedens eidem, ad clementiam ejus recurris sub confidentia speciali, non haesitans ullo modo te ab ipsa in justis petitionibus [Col. 0424B] exaudiri. Inde est quod volens animae tuae saluti et regni tibi commissi tranquillitati consulere, nec non in posterum tuo generi providere, ne intestatus decederes, de rebus tuis mobilibus et immobilibus testamentum, episcoporum et baronum terrae tuae consilio, ac assensu etiam primogeniti filii tui, qui tibi debet in regno succedere, condidisti: postulans illud per sedem apostolicam confirmari, ne ipsum cujusquam temeritas violare praesumat. Et quoniam ex humana fragilitate pro violentia clericorum et religiosorum virorum captione in canonem saepius incidisti sententiae promulgatae, in gravi adeo aegritudine constitutus quod de proprii corporis salute desperas, a venerabili fratri [Col. 0424C] nostro Baracensi electo absolutionem humiliter postulasti; qui tibi eamdem impendit juxta formam Ecclesiae consuetam. Verum quia nullatenus dubitas quin quod in excessibus hujusmodi et aliis quampluribus, quae, instigante humani generis inimico, te commisisse vehementissime doles, divinam gravissime offenderis majestatem nobis humiliter supplicasti ut poenitentiam tibi a praefato electo injunctam et absolutionem impensam ratam dignaremur habere, teque absolvere a debito quo teneris pro excessibus memoratis apostolicam sedem adire. Nos igitur existimantes praefatum electum, utpote virum providum et honestum, circa te in praedictis provide processisse ac maturitatem debitam observasse, processum ejus ratum habentes, serenitati [Col. 0424D] tuae duximus injungendum ut injunctam tibi ab eo poenitentiam salutarem humiliter exsequaris. Et quoniam saluti tuae credimus expedire ut ea quae pro tuorum peccatorum remedio in testamento legasti, te vivente facias erogari, excellentiae tuae consulimus bona fide ut id adimpleri facias cum praesens vita vegetat tuos artus, non exspectans ut post mortem tuam ea alii exsequantur quae potes facere per te ipsum.

Datum Laterani, VII Kal. Junii, anno quartodecimo.



LX. COMPOSTELLANO ARCHIEPISCOPO, ET BRACARENSI ELECTO, ET ZAMORENSI EPISCOPO. Ut faciant observari testamentum regis. (Laterani, VI Kal. Junii.)
[Col. 0425A]

Is qui tangit montes et fumigant cor charissimi in Christo filii nostri illustris regis Portugaliae tetigisse videtur ad poenitentiam salutarem, dum ipsum affligens aegritudine corporali, eumdem ad sanandas aegritudines spirituales induxit; quatenus, etc., in eumdem fere modum ut in [(220) 1Kb] prima, usque illis duntaxat exceptis quae de quibusdam monasteriis ordinare praesumpsit, nisi forsan de jure intellexerit patronatus, cum juxta canonicas sanctiones, etc., in eumdem fere modum ut in eadem, usque inviolabiliter [Col. 0425B] observandum. Quocirca fraternitati vestrae per apostolica scripta praecipiendo mandamus quatenus testamentum ipsius faciatis auctoritate nostra firmiter observari, contradictores, si qui fuerint, per censuram ecclesiasticam sublato appellationis obstaculo compescendo. Quod si non omnes, etc., singuli vestrum ea nihilominus exsequantur.

Datum Laterani, VI Kal. Junii, pontificatus nostri anno quarto decimo.



LXI. GUIDONI ABBATI MONASTERII SANCTI JOANNIS REOMENSIS, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, II Kal. Junii.)
[Col. 0425C]

[(221) 1Kb] Desiderium quod ad religionis propositum et animarum salutem pertinere monstratur, actore Deo, sine aliqua est dilatione complendum. Eapropter, dilecti in Domino filii, vestris justis postulationibus clementer annuimus, et praefatum beati Joannis monasterium, in quo divino mancipati estis obsequio, gloriosorum virorum Clodovei et Caroli et aliorum regum Francorum praeceptis munitum, et fratrum nostrorum Segoaldi, Brunonis, Joceranni, Guillenci et aliorum Lingonensium episcoporum scriptis roboratum, ad exemplar Patrum et praedecessorum nostrorum sanctae recordationis Alexandri [(222) 1Kb] , Innocentii et Eugenii, Romanorum pontificum, cum possessionibus et bonis suis sub beati [Col. 0425D] Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona idem monasterium impraesentiarum juste et canonice possidet, aut in futurum, etc., usque illibata permaneant; in quibus haec propriis duximus exprimenda vocabulis: Ecclesiam videlicet de villa quae dicitur Corpus Sancti, ecclesiam Atteiensem, ecclesiam Sancti Georgii de Simiriaco, ecclesiam de Biriaco, ecclesiam de Vineis, ecclesiam de Trultriaco, ecclesiam de Asiaco, ecclesiam de Niudis, ecclesiam de Asinariis, ecclesiam de Cortemmiaco, capellam Montis Barri, ecclesiam de Buciaco, ecclesiam de Riciaco, ecclesiam [Col. 0426A] de villiaco [Juliaco], capellam Sancti Medardi, ecclesiam de Scolis, ecclesiam Estivei, ecclesiam Camedonensem, ecclesiam de Stez [Estet], ecclesiam de Beleun cum capella de Reu, ecclesiam de Barro cum capella de Torceio, quidquid juris habetis in villis Sancti Remigii, videlicet Betfontis, Visarnei, Teleliaci; quidquid etiam frater noster Godefridus Lingonensis episcopus vobis juste concessit et scripto suo firmavit. In Eduensi episcopatu ecclesiam de Jonaio, ecclesiam de Suiciaco, ecclesiam de Sancto Germano de Mondavit [Mundaum], ecclesiam de Tisiaco, ecclesiam Sanctae Magnentiae, capellam de Rouredo, ecclesiam de Cadriaco cum capella ejusdem villae, ecclesiam Sancti Medardi, ecclesiam Sanctae Mariae in villa Jovis. In episcopatu [Col. 0426B] Matisconensi, in Saturniaco ecclesiam Sancti Andreae cum capella Sancti Leodegarii, ecclesiam. Sancti Martini de Cereis cum capellis ad eam pertinentibus, capellam de Bucheriis [Bufariis] cum appendiciis suis, in episcopatu Nivernensi monasterium Sancti Petri de Glanno. In Tullensi episcopatu ecclesiam Sancti Stephani. Concordiam praeterea inter vos et sorores ecclesiae Sanctae Mariae de Rubeomonte de parochia Asiaca a fratre nostro Gottefrido Lingonensi episcopo utriusque partis assensu rationabili providentia factam favoris nostri munimine roboramus. Ex donatione Galteri quondam Lingonensis episcopi ecclesiam de villa Morien. cum appendiciis suis. Ex donatione Manasserii quondam Lingonensis episcopi ecclesiam de Marmajaus, [Col. 0426C] Ecclesiam de Santingne, ecclesiam de Pise cum appendiciis suis, capellam Sancti Thomae apud Montem [Turin] Barrum, ecclesiam de Columble. Ex donatione Hilduini quondam Lingonensis episcopi domum Dei de Espessia. Ex donatione Hugonis quondam ducis Burgundiae gestium quod habebat in villa monasterii Sancti Joannis, et domum beati Thomae juxta capellam apud Montem Barrum, furnagium hominum ultra pontem manentium, jus quod nullus ibi furnum aedificet praeter vos, pressoria Montis-Barri, et proventus ipsorum. Ex donatione Oddonis ducis Burgundiae filii praedicti Hugonis gestia quae habebat in villis, scilicet Vineis, Barro, et Atheis, tam in hominibus quorumlibet [Col. 0426D] aliorum. Ex donatione Galteri quondam Lingonensis episcopi, in ecclesia de Esposse quatuor libras, in ecclesia de Pisa quatuor libras, in ecclesia de Columble quadraginta solidos monetae Divionensis Compositionem. [ducis. Concordiam] quoque inter vos et canonicos de Espissia super decem libris censualibus usualis monetae per terram nobilis viri ducis Burgundiae et aliis rebus, sicut in authentico Hilduini quondam Lingonensis episcopi continetur, rationabili providentia factam, nec non et compositionem inter vos et nobilem virum Guidonem de Capis super capella quam idem nobilis construxit apud Juleium [Juliacum], sicut provide factae sunt [Col. 0427A] et ab utraque parte sponte receptae. Ad hoc etiam prohibemus ne aliquis monachus vel conversus sub professione, etc., ut supra epist. 23, usque respondere. In parochialibus vero ecclesiis quas habetis liceat vobis sacerdotes eligere et dioecesano episcopo praesentare, quibus, si idonei fuerint, episcopus curam animarum committat, ut ei de spiritualibus, vobis vero de temporalibus debeant respondere. Obeunte vero te nunc ejusdem loci abbate, etc., usque providerint eligendum. Decernimus ergo ut nulli omnino hominum liceat praefatum monasterium temere perturbare, etc., usque profutura, salva sedis apostolicae auctoritate et dioecesanorum episcoporum canonica justitia. Si qua igitur in futurum ecclesiastica usque aeternae pacis inveniant. [Col. 0427B] Amen.

Datum Laterani, per manum Joannis Sanctae Mariae in Cosmidin diaconi cardinalis, S. R. E. cancellarii, II Kal. Junii, indictione XIV, Incarnationis Dominicae anno 1211, pontificatus vero domini Innocentii papae III anno decimo quarto.



LXII. GUIDONI ABBATI MONASTERII SANCTI MICHAELIS DE TORNODORO, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. Super eodem. (Laterani, Kal. Junii.)

Quoties a nobis petitur quod religioni et honestati convenire dignoscitur, animo nos decet libenti [Col. 0427C] concedere et petentium desideriis congruum suffragium impertiri. Eapropter, etc., usque clementer annuimus, et praedecessorum nostrorum felicis recordationis Innocentii, Lucii et Clementis Romanorum pontificum vestigiis inhaerentes, praefatum monasterium Sancti Michaelis de Tornodoro, in quo divino mancipati estis obsequio, sub beati Petri et nostra protectione suscipimus et praesentis scripti privilegio communimus; statuentes ut quascunque possessiones, quaecunque bona, etc. ut in alio privilegio, usque illibata permaneant; in quibus haec propriis duximus exprimenda vocabulis: Locum ipsum in quo praefatum monasterium situm est, cum terris, hominibus in eodem burgo manentibus, et aliis [Col. 0427D] omnibus suis pertinentiis. Quidquid Guillelmus filius Guidonis quondam comitis et Mathildis comitissae Nivernensis in eodem burgo libere vobis concessit, scilicet totum territorium quod infra metas continetur. Decem libras censuales, et ventas illius terrae, de qua census colligitur in villa Tornodori; ecclesiam Sancti Ambrosii de Atheiis, cum terris, decimis et pertinentiis suis; ecclesiam de Laniaco villa cum pertinentiis suis, et tertiam partem decimae de Laniaco castro; capellam et villam de Scisciaco cum pertinentiis suis, capellam de Melleniaco cum pertinentiis suis, ecclesiam de Valle Pelletana cum terris et molendino, capellam de Floigniaco, et villam, et molendinum, cum justitia, terris et appendiciis suis; villam quae Carriacus dicitur, cum molendinis, [Col. 0428A] terris et justitia; ecclesias et villas de Caniaco, cum justitia et appendiciis suis; ecclesiam de Spineolo cum duabus partibus decimae, et decimam molendini Camelli; ecclesiam Sanctae Columbae cum decimis et appendiciis suis; capellam Sancti Winemari, cum decimis et redditibus suis; ecclesiam de Anziaco servili, cum tertia parte decimae et tertia parte molendinorum, et molendinum quod juxta castrum situm est, cum terris et possessionibus suis; ecclesiam de Pinella, et villam, cum justitia et omnibus appendiciis suis; decimam finagii de Passum, et tertiam partem ejusdem nemoris, cum terris et justitia; ecclesiam de Crusiaco, cum decimis et redditibus suis; ecclesiam de Puteis, cum domo; ecclesiam et villam de Curtegradu, cum justitia et [Col. 0428B] omnibus appendiciis suis; ecclesiam de Ebroillo, et medietatem decimae, terras et redditus, cum pertinentiis suis; ecclesiam de Turgeio, cum tertia parte decimae, cum terris, pratis et silvis; ecclesiam Sancti Laurentii de Corz, et tertiam partem decimae; usuarium silvarum de Wanlai et de Turceio et de Ebroiolo ad omnes usus et officinarum ecclesiae Sancti Michaelis, et molendinorum de burgo Tornodori, et ad omnes usus domus et furni de Curtegradu, et pasturam animalium ejusdem villae, et pastiaticum sexaginta porcorum, duas partes decimae de villa quae dicitur Viros. Quidquid juris habetis in ecclesia de Lentagio tam in redditibus quam in decimis; ecclesiam de Prataleno, cum tertia parte decimae, [Col. 0428C] terris et possessionibus suis; decimam finagii quod Stet dicitur; ecclesiam Sanctae Trinitatis de Barro supra Secanam, cum terris et molendinis ad eamdem ecclesiam pertinentibus, et nundinis festivitatis sanctae Trinitatis, id est Dominica, secunda et tertia feria, et tertiam partem molendinorum de Villa Morini, cum terris et pratis; terras et redditus de Valeriis et de Chaale et de Estorviaco; terras cum pratis et redditibus de Sanctis Virtutibus; capellam de Monasteriolo, cum terris, pratis, silvis, cum tertia parte justitiae; capellam et medietatem villae Campaniaci, cum justitia, terris, aquis, sylvis ad eamdem villam pertinentibus. In episcopatu Trecensi ecclesiam Sancti Petri in villa quae dicitur Jassanz, cum decimis, terris, molendinis, pratis et omnibus appendiciis [Col. 0428D] suis. Et in eadem parochia, in villa quae Trena dicitur, capellam Sancti Michaelis; molendina de burgo Beraldi et de burgo Tornodori, et molendina Bernerii; duas partes sedis molendini quod Chamelli dicitur; capellam de Capa, et totum finagium, cum justitia et vineis; et terram quae dicitur Charum, et campum Bamfredi, et tertiam partem communis justitiae. Vallis Planae. Sanae novalium vestrorum, etc., usque exigere ac extorquere praesumat. Liceat quoque vobis clericos vel laicos liberos et absolutos e saeculo fugientes ad conversionem recipere, et eos absque contradictione aliqua retinere. Prohibemus insuper ut nulli fratrum vestrorum post factam in eodem loco professionem, etc., usque discedere. Discedentem vero, etc., usque retinere. [Col. 0429A] Cum autem generale interdictum terrae fuerit, etc., usque officia celebrare. In parochialibus vero ecclesiis quas habetis liceat vobis, etc., ut in alio privilegio, usque debeant respondere.

Statuimus praeterea ut quicunque in castro Tornodori et in parochia Sancti Aniani moriuntur, sicut antiquitus obtentum est et hactenus pacifice observatum, non alibi quam ad vestrum monasterium deferantur, nisi sui compotes alibi elegerunt sepulturam. Indulgemus etiam vobis ut in toto castro Tornodori nulli liceat coemeterium benedicere seu ecclesiam vel oratorium de novo construere, salvis tamen privilegiis Romanorum pontificum. Obeunte vero te nunc ejusdem loci abbate, etc., usque providerint eligendum. Decernimus ergo ut nulli omnino, [Col. 0429B] etc., ut in alio, usque profutura, salva sedis apostolicae auctoritate et dioecesani episcopi canonica justitia. Si qua igitur in futurum, etc., in eumdem modum ut in alio, usque praemia aeternae pacis inveniant. Amen.

Datum Laterani, per manum Joannis Sanctae Mariae in Cosmidin diaconi cardinalis, S. R. E. cancellarii, Kalend. Junii, indictione XIII, Incarnationis Dominicae anno 1211, pontificatus vero domini Innocentii papae III anno quarto decimo.



LXIII. ELECTO ET CLERO LAUDUNENSI. De non temere excommunicando. (Laterani, III Kal. Junii.)

[Col. 0429C] Sic nervo ecclesiasticae disciplinae coerceri debet insolentia perversorum ut eo non opprimantur insontes, cum censura ecclesiastica non debeat esse innocentum oppressio, sed correctio delinquentum, ut servus amputata sibi auricula dextera, gladio, quem Petrus per seipsum exerit fiat Malchus se gerens et dirigens in Dei semitam mandatorum. Sane dilectis filiis Majore, Juratis, Scabinis, et universitate communiae Laudunensis conquerentibus, nostro est apostolatui reseratum quod vos et alii viri ecclesiastici saepe in eos et in terras ac familias eorum excommunicationis et interdicti sententias sine causa rationabili ac praetermisso juris ordine promulgatis, ipsos per hujusmodi sententias multipliciter contra justitiam aggravantes, licet super his [Col. 0429D] de quibus impetuntur a quoquam sint exhibere parati quod postulat ordo juris. Nolentes igitur eosdem ecclesiastica districtione indebite praegravari, cum ex apostolicae servitutis officio sublevare teneamur injuste depressos, vobis et aliis auctoritate praesentium districtius inhibemus ne in ipsos vel eorum quemlibet seu terras aut familias eorumdem sine manifesta et rationabili causa excommunicationis vel interdicti sententias proferatis, decernentes hujusmodi sententias, si quae post appellationem ad nos propter hoc legitime interpositam fuerint promulgatae, penitus non tenere.

Datum Laterani, III Kalend. Junii, pontificatus nostri anno quarto decimo.



LXIV. PATRIARCHAE JEROSOLYMITANO APOSTOLICAE SEDIS LEGATO. De excommunicatione regis Armeniae. (Laterani, XV Kal. Junii.)
[Col. 0430A]

[(223) 1Kb] Cum inter Armeniae regem illustrem et dilectos filios magistrum et fratres militiae Templi super castro Gastonis et rebus aliis quaestio verteretur, tibi nostris dedimus litteris in mandatis ut quaestionem ipsam concordia vel judicio terminares, faciens quod statueres per censuram ecclesiasticam firmiter observari. Cum igitur quidam ex fratribus ipsis ad hoc a magistro et aliis fratribus constituti fuissent ut in eisdem causis agendo contra ipsum regem, ac eidem respondendo, procederent, et parati [Col. 0430B] essent haec omnia, prout eis injunctum fuerat, adimplere, idem rex respondere noluit quibusdam petitionibus eorumdem; et sic judicio non recepto, ad quod se Templarii offerebant, bona ipsorum quae habebant in portu Bonelli et aliis Armeniae locis, ex quibus pro majori parte sustentabantur fratres deputati ad subsidium terrae sanctae, per violentiam occupavit, ponens in domibus eorum custodes, qui suis rebus illos uti more solito prohiberent. Caeterum, quia neque precibus neque monitis idem rex ab hujusmodi proposito potuit revocari, eidem regi ex parte nostra et auctoritate qua fungebaris mandasti ut custodibus a domibus et rebus Templariorum amotis, eosdem circa dispositionem rerum suarum [Col. 0430C] consuetae restitueret libertati. Sed, quia nec sic aliquatenus flecti potuit aut induci, diem praefixisti eidem infra quem desisteret ab hujusmodi male coeptis, et res suas dimitteret pacifice possidendas; quia paratus eras, si quid adversus eos vellet proponere quaestionis, exhibere ipsi quod postulat ordo juris; alioquin, si duceret in sua injustitia persistendum, se sciret excommunicationis sententiae subjacere. Cumque ipse in sua contumacia perduraret, ac tu eumdem excommunicationis vinculo innodasses, auctoritate Dei et nostra omnibus indigenis et peregrinis in Jerosolymitanis partibus commorantibus districtius inhibere curasti ne ipsi regi ad faciendam aliquam injuriam vel violentiam Templariis vel rebus eorum impenderent auxilium vel favorem; [Col. 0430D] alioquin, postquam ad eorum notitiam perveniret, cum ipso rege pariter se scirent excommunicationis vinculo innodatos. Propter quod contra Templarios magis ipsius regis ira desaeviit. Nam cunctis possessionibus earumque fructibus, quas in regno habebant Armeniae, sunt iidem fratres ipso auferente privati, exceptis duabus illorum munitionibus, quas dictus rex non potuit obtinere. Ut autem ipse illos amplius affligeret et gravaret, cum ad partes Antiochenas jam dicti Templarii accessissent ad arces suas, quas adhuc in illis partibus obtinent, victualibus necessariis muniendas, idem rex, sicut ex litteris tuis accepimus, destruxit penitus casalia eorumdem, quae adhuc integra permanebant, licet [Col. 0431A] ad ipsum omnes eorum redditus devenirent; et sic cultoribus effugatis ipsorum, usque hodie deserta et absque habitatore perdurant. Alia quoque vice cum ivissent saepedicti Templarii ut unam de suis arcibus victualibus communirent, homines regis aggressi sunt eos in quibusdam locorum angustiis constitutos, et magistrum ac plures de fratribus et suis sociis vulnerarunt, unum ex eisdem fratribus crudeliter occidentes, praeter alia damna rerum, quae tunc ipsis gravia irrogarunt. Nos igitur sustinere nolentes ut saepefati fratres suis possessionibus spolientur, quae ad defensionem terrae sanctae sunt potissimum deputatae, praesertim cum ipsi semper parati fuerint eidem regi justitiam exhibere, ac ipse contempta justitia possessiones easdem per violentiam occuparit, [Col. 0431B] venerabilibus fratribus nostris patriarchae Antiocheno et archiepiscopo Tyrensi, et Sidoniensi, Tripolitano, Anteradensi, Nimociensi, et Famagustanensi episcopis nostris damus litteris in praeceptis ut auctoritate nostra praedictam excommunicationis sententiam tam apud peregrinos quam apud indigenas terrae solemniter publicantes, eamdem faciant per censuram ecclesiasticam usque ad satisfactionem condignam sublato appellationis obstaculo inviolabiliter observari. Charissimum quoque in Christo filium nostrum Joannem regem Jerosolymitanorum illustrem per scripta nostra monendum duximus et hortandum, universis etiam tam indigenis quam peregrinis in Jerosolymitanis partibus commorantibus dedimus in mandatis ut pro reverentia beati Petri [Col. 0431C] et nostra nec non et intuitu terrae sanctae fratribus ipsis, quorum subsidium eidem terrae noscitur non modicum profuturum, juxta quod tuo consilio discreto duxeris providendum, ad recuperandum jura sua praestent suum auxilium et favorem. Quocirca fraternitati tuae praesentium auctoritate mandamus quatenus tam praedictum regem Jerosolymitanum quam alios ad praedicta efficaciter adimplenda moneas diligentius et inducas.

Datum Laterani, XV Kal. Junii, pontificatus nostri anno quarto decimo.



LXV. PATRIARCHAE ANTIOCHENO. De eadem re. (Datum, ut in alia.)
[Col. 0431D]

Cum inter Armeniae regem illustrem, etc., ut in alia, usque quaestio verteretur, venerabili fratri nostro Jerosolymitano patriarchae apostolicae sedis legato nostris dedimus litteris in mandatis ut quaestionem ipsam concordia vel judicio terminaret, faciens quod statueret per censuram ecclesiasticam firmiter observari. Cum igitur, etc., in eumdem fere modum ut in alia, usque per violentiam occuparit, fraternitati tuae per apostolica scripta praecipiendo mandamus quatenus praedictam excommunicationis sententiam tam apud peregrinos quam apud indigenas terrae solemniter publicans, eamdem facias auctoritate nostra usque ad satisfactionem condignam per [Col. 0432A] censuram ecclesiasticam sublato appellationis obstaculo inviolabiliter observari.

Datum, ut in alia per totum.

In eumdem fere modum scriptum est archiepiscopo Tyrensi et episcopo Sydoniensi. In eumdem modum scriptum est Tripolitano et Anteradensi episcopis. In eumdem modum scriptum est Nimociensi et Famagustano episcopis.



LXVI. JOANNI REGI JEROSOLYMITANO ILLUSTRI. Super eodem. (Laterani, XIV Kal. Junii.)

Cum inter Armeniae regem illustrem, etc., in eumdem fere modum ut in littera patriarchae Antiocheni, usque occuparit, venerabilibus fratribus nostris [Col. 0432B] archiepiscopo Tyrensi et Sidoniensi episcopo nostris damus litteris in praeceptis ut auctoritate nostra praedictam excommunicationis sententiam tam apud peregrinos quam apud indigenas terrae solemniter publicantes, eamdem faciant per censuram ecclesiasticam usque ad satisfactionem condignam sublato appellationis obstaculo inviolabiliter observari. Quocirca serenitatem regiam monemus attentius et hortamur quatenus pro reverentia beati Petri et nostra nec non et intuitu terrae sanctae fratribus ipsis, quorum subsidium eidem terrae noscitur non modicum profuturum, ad recuperandum jura sua regium praestes auxilium et favorem, juxta quod supradictus patriarcha suo discreto consilio duxerit [Col. 0432C] providendum.

Datum Laterani, XIV Kal. Junii, anno quarto decimo.

In eumdem fere modum scriptum est ipsis super hoc. In eumdem modum ut in littera regis Jerosolymitani scriptum est universis tam indigenis quam peregrinis in Jerosolymitanis partibus commorantibus usque observari. Quocirca universitatem vestram rogamus attentius et hortamur, per apostolica vobis scripta mandantes quatenus, etc., ut in eadem regis Jerosolymitani, usque jura sua vestrum praestetis auxilium et favorem, juxta quod supradictus patriarcha suo discreto consilio duxerit providendum.

Datum, ut in alia per totum.



LXVII. DECANO ET CONVENTUI CASINENSI. De electione abbatis Casinensis. (Laterani, II Nonas Junii.)
[Col. 0432D]

Cum electionis confirmatio postulatur, is qui praesidet examinare debet et processum eligentium et personam electi, ut si canonicum processum invenerit et personam idoneam, electionem rite celebratam confirmet; quandoquidem unum sine altero non sufficiat, sed necessarium sit utrumque. Licet ergo dilectum filium Adinulphum Casertanensem omnes pariter elegeritis in abbatem, quia tamen in ejus electione praeter formam quam nobis praefiximus processistis, et ipse, quamvis de industria plurimum commendetur, nobis tamen ad plenum cognitus non existit, volentes et traditionem canonicam et consuetudinem [Col. 0433A] apostolicam observare, tam processum eligentium quam personam electi examinare disposuimus diligenter. Verum, cum temporis instantis necessitas hoc exposcat ut ipse, qui de nostro consilio et mandato rector est vestri monasterii constitutus, ad ipsius regimen diligenter intendat, ne, absente pastore, vicinus lupus gregem invadat, volumus et mandamus ut urgente hujus necessitatis articulo, se a provisione monasterii Casinensis personaliter non absentet, sed eo prudentius ad ejus gubernationem intendat quo propensius propter electionem de ipso factam ad ejus obsequium obligatur. Nos enim, cum viderimus opportunum, ex causa quam vobis magis subintelligendam quam exprimendam relinquimus, tam ipsum quam quosdam e [Col. 0433B] vobis ad nostram praesentiam curabimus evocare, ut diligenti examinatione praemissa, in hoc negotio procedamus sicut, Domino inspirante, noverimus procedendum; id vobis ex speciali gratia intimantes, quod quantum cum Deo poterimus, vestris desideriis concurremus. Quocirca devotioni vestrae per apostolica scripta praecipiendo mandamus quatenus in vestro laudabili proposito persistentes, et contra electionem ipsam nihil penitus attentantes, taliter illi adesse curetis, reverentiam et obedientiam ei debitam impendendo, quod ipse vestro suffultus auxilio commissum sibi officium utiliter exsequatur, et nos interim prudentiam et honestatem ipsius valeamus plenius experiri.

[Col. 0433C] Datum Laterani, II Nonas Junii, pontificatus nostri anno quarto decimo.



LXVIII. ILLUSTRI REGI AVOGUIAE [(224) 1Kb] . Hortatur ad defensionem terrae sanctae. (Laterani, VII Idus Junii.)

Rex noster potentissimus Jesus Christus, qui dominatur a mari usque ad mare et a flumine usque ad terminos orbis terrae, postquam pro redemptione humani generis semetipsum exinanivit, formam servi accipiens, et mortis demum angustias spontanea voluntate subivit, in cruce positus sacratissimi sui corporis brachia expansa tenuit, ad signandum quod non solum postquam assumptus esset, omnia, prout promiserat, traheret ad seipsum, verum etiam [Col. 0433D] suae fidei sectatores in haereditatis suae subsidium, in qua salutem fuerat operatus, assidua imitatione vocaret, ut ad ipsius patrimonium defensandum anxia devotione concurrerent, pro quorum redemptione pretiosissimi sui sanguinis pretium ineffabili pietate persolvit. Propter quod universos principes Christianos, qui sub ipsius tuitionis umbraculo salubri dispositione proficiunt, tanto sollicitius ad terrae Jerosolymitanae subsidium intendere convenit [Col. 0434A] quanto ex eo quod inimici Christianae fidei conculcantur, non tam apud homines tituli eis laudis accrescunt quam apud coelestem Dominum, cui militant, aeternae retributionis praemia cumulantur. Cum igitur, progenitorum tuorum vestigiis inhaerendo, ad patrimonium Jesu Christi contra perfidos detentores ipsius tam devote quam potenter insistas, propter quod devotionis tuae propositum dignis in Domino laudibus commendamus, celsitudinem tuam rogamus attentius et monemus, in remissionem tibi et tuis peccaminum injungentes quatenus inspiratum tibi divinitus tuae salutis propositum peramplius et perfectius prosequaris ad paganorum perfidiam comprimendam, ut per inquietudinem sollicitudinis temporalis, aeternae felicitatis quietem tibi valeas comparare, [Col. 0434B] ac is pro cujus obsequio laboras in terris, in participium sui regni te admittat in coelis.

Datum Laterani, VII Idus Junii, anno quarto decimo.



LXIX. NOBILI VIRO SOLDANO DE ALAPIA, AD VERITATIS PERVENIRE NOTITIAM, ET IN EA SALUBRITER PERMANERE. Commendat ei patriarcham Antiochenum. (Laterani, VII Idus Junii.)

Sicut veridica multorum relatione didicimus, etsi nondum Christianae religionis susceperis sacramenta, fidem tamen catholicam veneraris, in multis Christi fidelibus deferendo. Unde de illius immensa [Col. 0434C] pietate confidimus quod te suae visitationis radiis illustrabit, ut gratia divinae cognitionis accepta, ad cultum aeterni et veri Dei, qui pro salute hominum factus est temporaliter verus homo, devotus aspires. Quapropter, in nomine Jesu Christi te attentius exhortamur quatenus justitiam excolas et diligas veritatem, quae in salutis semitam dirigent gressus tuos, et venerabilem fratrem nostrum Antiochenum patriarcham, quem suae probitatis intuitu inter caeteros fratres et coepiscopos nostros sincera diligimus in Domino charitate, habens ob reverentiam nostram propensius commendatum, ipsum et Ecclesiam ejus non permittas, quantum in te fuerit, ab aliquibus indebite molestari, quinimo eidem exhibeas auxilium et consilium opportunum, ut per hoc divinae majestatis [Col. 0434D] gratiam et apostolicae sedis favorem tibi valeas comparare.

Datum Laterani, VII Idus Junii, pontificatus nostri anno quarto decimo.



LXX. PETRO PATRIARCHAE ANTIOCHENO [(225) 18Kb] . Ut duas praebendas creare possit in sua Ecclesia. (Datum, ut in alia.)

Cum praeter decem et octo praebendas, quae in Ecclesia [Col. 0435A] tua esse noscuntur, duas de novo de redditibus mensae tuae creare disponas et de tuorum canonicorum assensu statuere, ut vicesimo canonicorum numero eadem Ecclesia sit contenta, fraternitati tuae, de cujus discretione plenam fiduciam obtinemus, per apostolica scripta mandamus quatenus id super his, sublato cujuslibet appellationis et contradictionis obstaculo, de tuorum canonicorum assensu constituas quod animarum saluti et ejusdem Ecclesiae utilitati videris expedire.

Datum, ut in alia.



LXXI. EIDEM. De possessionibus dandis in emphyteosin. (Datum, ut in alia.)

[Col. 0435B] Cum quaedam possessiones Ecclesiae tuae deterioratae sint plurimum propter guerras [(226) 1Kb] , et concedendi easdem in emphyteosin vel ad firmam a nobis licentiam duxeris postulandam, fraternitati tuae, de cujus discretione plenam fiduciam obtinemus, per apostolica scripta mandamus quatenus super his ad Ecclesiae tuae commodum cum capituli tui assensu [(227) 1Kb] facias quod videris expedire.

Datum, ut in alia per totum.



LXXII. EIDEM. Hortatur eum ad constantiam. (Laterani, VII Idus Junii.)

Si terra illa, in qua vera pax nostra Dominus Jesus Christus, qui fecit utraque unum, pro salute humani [Col. 0435C] generis nasci dignatus est, illo perturbante qui noviter universa pene orbis terrae fundamenta commovit, pressuris diversis exponitur, perturbationibus conquassatur, et impugnatur etiam ab inimicis nominis Christiani, non sic tuus animus debet pro his dejici et interius commoveri quin te taliter per spiritus fortitudinem ad tentationes exponas quod idem circa tribulationes hujusmodi potius dilatetur, in infirmitatibus gloriando, quia fidelis Deus, qui non patitur servos suos ultra posse tentari, te ac alios, quorum fidem per instantem tentationem examinat, consolabitur citius quam credatur et sustinentium se timoribus in abundantia votivae securitatis occurret. Vasa namque figuli probat fornax, et justi [Col. 0435D] opera tribulationibus enitescunt; et unde justitia interdum exstingui creditur, roboratur. Monemus igitur fraternitatem tuam et in Domino propensius exhortamur, per apostolica tibi scripta mandantes quatenus in illo sperans qui servos suos edocuit, cum audirent seditiones et praelia, non terreri, et altissimum refugium tuum ponens, in tribulationibus, quae tibi cedent ad gloriam, non deficias, sed conforteris in eo qui bella conterit, et cui nomen est [Col. 0436A] Dominus, quique multorum superbiam paucorum humilitate prostravit; sicut vir strenuus et robustus dans studium diligens et operam adhibens cum aliis fidelibus efficacem ad eliminandam a terra sancta, divina praeeunte potentia, spurcitiam paganorum, de gratiae nostrae favore securus quod apostolicum tam tibi quam illi terrae non deerit auxilium in his quae viderimus expedire ac nobis divina misericordia ministrabit. Quia vero dilectus filius S. thesaurarius Antiochenus se multis pressuris exposuit pro tuis negotiis apud sedem apostolicam laborando, et ea tanquam vir prudens exsecutus est diligenter, ipsum tibi apostolicis litteris duximus commendandum, rogantes quatenus ob reverentiam beati Petri et nostram taliter habeas commendatum eumdem [Col. 0436B] quod idem apostolicas preces apud te sibi sentiat profuisse, ac alii exemplo ipsius ad tua et Ecclesiae Antiochenae obsequia fortius animentur. Ad haec, de cruce aurea et diaspro nobis ex parte tua per eumdem liberaliter praesentatis gratiarum tibi referimus actiones.

Datum Laterani, VII Idus Junii, pontificatus nostri anno quarto decimo.



LXXIII. NIDROSIENSI ARCHIEPISCOPO ET SUFFRAGANEIS EJUS. Super dissensione de regno Norwegiae. (Laterani, VII Idus Junii.)

Ad nostram noveritis audientiam pervenisse quod obeunte Swero, qui Norwegiae regno praesederat, [Col. 0436C] fautores ejus, qui Birkibani dicuntur, quemdam ipsius nepotem Ingonem nomine sublimare nitebantur in regem. Quorum conatibus viri prudentes et nobiles, qui genus regium Norwegiae plene noverant, resistentes juvenem quemdam Philippum nomine, a clarae memoriae Magno et Ingone antiquis et catholicis Norwegiae regibus trahentem originem, insignem genere, ac morum honestate praeclarum, in regem concorditer elegerunt. Ipsis itaque pro regno certantibus et destruentibus male terram, tandem divina ex alto prospiciente clementia per tuam, frater archiepiscope, ac venerabilis fratris nostri Aloensis episcopi sollicitudinem et operam diligentem sic sunt inter eos pacis foedera reformata ut utroque dignitatem et nomen regium retinente, [Col. 0436D] si hoc tamen ex dispensatione noster approbaret assensus, Ingo in quadam, Philippus vero in altera Norwegiae parte regnet. His igitur ita dispositis contigit quod idem Philippus, ad quem regnum, sicut accepimus, haereditario jure spectat, cum adversariis suis colloquium habiturus accessit: quem iidem adversarii sui cum innumera multitudine circumdantes, licet prius fuerit datis obsidibus diffinitum cum quantis deberent utrique copiis convenire, asserebant [Col. 0437A] firmiter se cum ipso Philippo pacis foedus nullatenus inituros, nisi a se nomen regium abdicaret. Qui constitutus in arcto, ne nobilitatem sui generis macularet infamia et foedus pacis initae violaret, ad appellationis remedium convolavit, committens causam suam nostro arbitrio terminandam, ut videlicet quem magis idoneum judicaremus, ille regio sublimaretur nomine ac honore. Quod principes Birkibanorum penitus renuentes, se nostro nunquam stare velle judicio proponebant. Licet autem super his quorumdam testimoniales litterae nobis fuerint destinatae, quia tamen per eas non est facta nobis sub tali et tanto negotio plena fides, per apostolica vobis scripta praecipiendo mandamus quatenus Deum habentes prae oculis, inquiratis super his plenissime [Col. 0437B] veritatem, et eam nobis per litteras vestras fideliter intimetis, ut per vestram relationem instructi, securius in ipso negotio procedere valeamus.

Datum Laterani, VII Idibus Junii, pontificatus nostri anno quarto decimo.



LXXIV. NEAPOLITANO ARCHIEPISCOPO. Quid liceat tempore interdicti. (Laterani, XVI Kal. Julii.)

Ex parte tua fuit nobis humiliter supplicatum ut cum civitatem Neapolitanam supposueris interdicto, et credatur a pluribus quod secundum tenorem litterarum nostrarum, quae continent excommunicationem Ottonis [(228) 1Kb] dicti imperatoris et ejus sequacium, civitas ipsa non debuerit interdici, tibi exponere [Col. 0437C] dignaremur utrum illud debeat observari. Ad quod tibi breviter respondemus quod cum Neapolitani, jurando et praestando favorem eidem, sententiam excommunicationis incurrerint [(229) 1Kb] , et excommunicatis sint absque dubio interdicta divinia officia et ecclesiasticae sacramenta, illud est usquequaque ad satisfactionem idoneam observandum, nec morientes sunt ad poenitentiam admittendi, nisi jurent se mandatis Ecclesiae parituros, et abjurent dicto imperatori praestita juramenta; nec etiamsi juraverint, tradi debent ecclesiasticae sepulturae, si absque excommunicatorum et interdictorum obsequio nequeunt tumulari [(230) 32Kb] . Ad hoc autem [(231) 1Kb] , utrum [Col. 0438A] pueri, cum patrimi [(232) 44Kb] excommunicationi sint et interdicto suppositi, debeant baptizari, fraternitati tuae taliter duximus respondendum quod cum baptismus sacramentum necessitatis [(233) 1Kb] existat, propter patrimorum delictum illud non debet talibus denegari.

Datum Laterani, XVI. Kal. Julii, anno quarto decimo.



LXXV. CYRINO SCRINIARIO URBIS. Ne gravetur ab aliquo ob acta rupta jussu papae. (Laterani, IV Idus Julii.)

Super commissa nobis Ecclesiarum cura, et earum specialiter quae in Urbe consistunt, quarum debemus potissimum indemnitatibus praecavere, gerentes [Col. 0438B] sollicitudiuem, prout convenit, diligentem, tibi dedimus in praeceptis ut dicta quae super locatione ab abbatissa monasterii Sancti Cyriaci de urbe de bonis ipsius monasterii consanguineis suis facta confeceras, destrueres et deleres. Ne igitur tibi propter hoc, vel ab illis quibus locatio facta fuit, aut etiam a senatu, sive a quolibet alio, aliquo tempore gravamen aliquod inferatur, praesentium auctoritate statuimus, sub excommunicationis poena districtius inhibentes ne quis te super hoc praesumat aliquo tempore molestare. Nulli ergo, etc., institutionis, etc., usque incursurum.

Datum Laterani, IV Idus Julii, anno quarto decimo.



LXXVI. CREMONENSI EPISCOPO, ET ALBANENSI ELECTO APOSTOLICAE SEDIS LEGATO, NEC NON ET ABBATI DE COLUMBA. Ut Ferrariensi Ecclesiae idoneum pastorem praeficiant. (Laterani, VII Idus Junii.)
[Col. 0438C]

Per litteras quas nobis olim vos, frater Cremonensis et fili abbas, transmittere procurastis, intelleximus evidenter vos gratum et acceptum pariter habuisse quod de eligendo in Ecclesia Ferrariensi pastore, nominando Sancti Joannis priorem, archidiaconum Parmensem et magistrum Jordanum Rheginum doctorem, aut quemlibet alium secundum [Col. 0439A] quod vobis melius videretur, benigna vos instructione curavimus erudire. Vos autem cupientes mandatum nostrum exsecutioni mandare, quia priorem et archidiaconum praeficere nimis grave propter consanguineos uni parti contrarios videbatur, ad promovendum illorum aliquem cautius evitastis; Jordanum vero apud Rheginum doctorem neminem invenire valentes, fratrem Jordanum Paduanum, quem sciebatis opere ac sermone potentem, elegistis concorditer in pastorem. Verum, cum hoc idem penitus recusarit, et Estensis marchio capta Ferraria instanter peteret dilationem hujus electionis propter novitatem eventus nostris auribus intimandam; cumque praeterea quidam assererentur parati objicere vos vestro esse functos officio, quia vobis [Col. 0439B] magis congruum videbatur ut cautionem reciperetis de rebus episcopii gubernandis ac disponendis, eidem electioni supersedere curastis, et quid superesset agendum, nostrae reliquistis beneplacito voluntatis. Nolentes igitur ut dicta Ferrariensis Ecclesia diutius pastoris solatio defraudetur, discretioni vestrae per apostolica scripta mandamus quatenus ante omnia Deum prae oculis habentes, eidem Ecclesiae provideatis personam idoneam in pastorem, ut ex hoc apud Deum et homines debeatis merito commendari. Quod si non omnes, etc., tu, fili electe, cum eorum altero ea, etc.

Datum Laterani, VII Idus Junii, anno quarto decimo.



LXXVII. ARCHIEPISCOPO RAVENNATI. Ut castrum Argentae custodiat.
[Col. 0439C]

Fraternitati tuae praesentium auctoritate mandamus quatenus castrum Argentae taliter custodire studeas et munire quod ex eo non possis incurrere aliquod detrimentum. Si vero id non poteris efficere per teipsum, a dilecto filio nobili viro marchione Estensi sufficienti cautione recepta quod ipsum fideliter custodiat ad opus Ecclesiae Ravennatis, illud eidem committere non postponas.

Datum Laterani, II Non. Junii, anno quarto decimo.



LXXVIII. ALBANENSI ELECTO APOSTOLICAE SEDIS LEGATO. De excommunicatione Ottonis imperatoris.
[Col. 0439D]

Cum Otto dictus imperator, maledictus et excommunicatus, non cesset Romanam Ecclesiam impugnare, venerabilibus fratribus nostris Aquilegensi et Gradensi patriarchis, Ravennati et Januensi archiepiscopis, eorumque ac Mediolanensis Ecclesiae suffraganeis, nostris damus litteris in mandatis et in virtute obedientiae districte praecipimus ut excommunicationem in ipsum et fautores ejus prolatam postposita omni occasione solemniter innovent et a suis faciant subditis innovari. Quocirca discretioni tuae per apostolica scripta mandamus quatenus si aliquis eorum, quod non credimus, mandati nostri exstiterit negligens exsecutor, tu eum, appellatione remota, canonica poena percellas.

[Col. 0440A] Datum Laterani, VII Idus Junii, anno quartodecimo.

In eumdem fere modum scriptum est ipsis super hoc.



LXXIX. POTESTATI ET POPULO BONONIENSI, SPIRITUM CONSILII SANIORIS. Ut relinquant partes Ottonis. (Datum, ut in alia.)

Mirari cogimur et moveri quod, cum Otto dictus imperator, excommunicatus et maledictus, non cesset Romanam Ecclesiam impugnare, vos non tantum ei sed et fautoribus ejus, qui sunt excommunicati cum ipso, vestrum impenditis auxilium et favorem. Quocirca universitatem vestram monemus [Col. 0440B] attentius et hortamur, per apostolica vobis scripta praecipiendo mandantes quatenus ab hujusmodi proposito desistentes, nullum sibi vel suis auxilium aut consilium impendatis. Alioquin noveritis nos dilecto filio Albanensi electo apostolicae sedis legato nostris dedisse litteris in mandatis ut personas excommunicationi et terram subjiciat interdicto; quod si nec sic duxeritis resistendum, scholas de ipsa faciant civitate transferri.

Datum, ut in alia.

Scriptum est ipsi super hoc in eumdem modum.



LXXX. ALBANENSI ELECTO, APOSTOLICAE SEDIS LEGATO. De aedificatione castri Ferrariae. (Laterani, VII Idus Junii.)
[Col. 0440C]

Dilectus filius nobilis vir marchio Estensis nobis humiliter supplicavit ut in Ferrariensi civitate construendi castrum, per quod ipsam melius defendere valeat et ad fidelitatem Romanae Ecclesiae conservare, licentiam concedere dignaremur. Nos igitur id tuae prudentiae committentes, discretioni tuae per apostolica scripta mandamus quatenus super hoc statuas ad honorem et profectum Ecclesiae quod videris expedire.

Datum Laterani, VII Idus Junii.



LXXXI. EPISCOPO CAPDAQUENSI, ET ABBATI CAVENSI SALERNITANAE DIOECESIS. De electione episcopi Policastrensis. (Laterani, XV Kal. Julii.)
[Col. 0440D]

Policastrensi Ecclesia dudum proprio viduata pastore, cum ipsius capitulum, sicut pro ejus parte fuit propositum coram nobis, obtenta licentia eligendi dilectum filium archipresbyterum de Saponaria in episcopum unanimiter elegissent, quosdam ex canonicis in Siciliam transmiserunt ad assensum regium obtinendum. Unde cum rex nec super hoc nec super quibusdam personis aliis postea, quod non licuit, nominatis ad eorum potuisset desideria inclinari, et ex parte ipsius regis suggestum fuisset eisdem, comminationibus intentatis, ut Jacobum ejus medicum nominarent, ipsi regis metuentes indignationem incurrere, dolentes pariter et inviti, dictum Jacobum elegerunt, qui cum dilecti filii [Col. 0441A] nostri Gregorii tituli Sancti Theodori diaconi cardinalis, apostolicae sedis legati et regis litteris ad venerabilem fratrem nostrum archiepiscopum Salernitanum accessit pro confirmationis et consecrationis gratia obtinenda. Sed archiepiscopus priusquam in negotio ipso procederet, nostrae responsionis oraculum requisivit. Cui dedisse recolimus in mandatis ut super electionibus in Policastrensi et Sarnensi Ecclesiis celebratis procedere retardaret, cum disponeremus ad regis praesentiam nostros nuntios destinare, per quos super his et quibusdam aliis nostram plenius intelligeret voluntatem. Unde cum archiepiscopus memorato Jacobo responsum apostolicum rescripsisset, propriis litteris nostrarum tenore litterarum inserto, idem [Col. 0441B] commotus dicitur respondisse: Revertar ad regis curiam, et ab his qui eligi me fecerunt, super consecratione mea favorem et auxilium obtinebo. Verum eodem postmodum apud regis curiam multipliciter laborante pro consecrationis munere obtinendo, supradicti capituli nuntii cardinali praefacto mandatum nostrum ad archiepiscopum memoratum directum exponere curaverunt, et supplicantes eidem ne dicto Jacobo ad consecrationis gratiam obtinendam auxilium vel favorem impenderet, ad sedem apostolicam appellarunt. Cum autem cardinalis nostras ab eis litteras quaesivisset, et ipsi earum penes se authenticum non haberent, ipse inducias eisdem indulsit, infra quas dictas ei litteras vel [Col. 0441C] earum tenorem sub sigillo supradicti archiepiscopi praesentarent. Quorum recessu propter turbationem temporis retardato, ad cardinalis praesentiam redeuntes, cum peterent inducias prorogari, cardinalis ipse respondit se nullum eis terminum assignare, sed ipsi bona fide quam cito possent ad ipsius praesentiam cum nostris litteris vel earum transcripto redire curarent.

Cumque maris turbatione pacata se ad iter accingerent redeundi, in ejusdem cardinalis praesentia provocationem primitus interpositam innovarunt. Dictus vero Jacobus apud Messanensem remanens civitatem, per venerabiles fratres nostros Tarentinum et Sanctae Severinae archiepiscopos et episcopum Gerontinum de mandato cardinalis ipsius [Col. 0441D] obtinuit consecrari; et praedictis canonicis reversis ad propria, e vestigio subsecutus, ad Policastrensem Ecclesiam consecratus accessit; quanquam eum Policastrenses canonici tanquam episcopum recipere renuissent. Porro cum iidem nobis postmodum supplicassent ut quod de dicto Jacobo tam perperam factum fuerat auctoritate dignaremur apostolica retractare, venerabili fratri nostro Cusentino archiepiscopo et dilecto filio abbati Floris dedimus in mandatis ut tam saepedicto Jacobo et Policastrensi capitulo quam etiam Salernitano archiepiscopo evocatis, ut comparerent per se vel responsales idoneos coram eis, inquirerent super praemissis plenius [Col. 0442A] veritatem, et quod invenirent per suas nobis litteras fideliter intimarent, ut per ipsos certiores effecti, prout expediret in eodem negotio procedere curaremus. Unde archiepiscopus, conjudice non valente propter guerrarum pericula interesse, de ipsius tamen consensu in negotio jam dicto procedens, admissis testibus super ipso productis, indagavit diligentius veritatem, quam sub suo sigillo ad nostram praesentiam destinavit. Cum autem propter hoc nuper procuratores partium ad sedem apostolicam accessissent, per dilectum filium nostrum Benedictum tituli Sanctae Susannae presbyterum cardinalem ipsis auditorem concessum acta inspici fecimus diligenter. Qui cum nobis quae invenerat explicasset, intelleximus per depositiones testium [Col. 0442B] et litteras cardinalis praedicti coram archiepiscopo Cusentino exhibitas manifeste probatum quod Ecclesia Policastrensi vacante, de praefato archipresbytero concors fuerat electio celebrata, et quod nuntii destinati ad assensum regium obtinendum, illum cum instantia requisitum obtinere minime potuerunt, quodque per regis familiares ipsius cognita voluntate quod praedictum Jacobum eligi cupiebat, eum postmodum nominarunt; item quod postquam innotuit dicto Jacobo per apostolici rescripti tenorem eidem ab archiepiscopo Salernitano transmissum quod archiepiscopo memorato a nobis inhibitum fuerat ne super electionibus Policastrensis et Sarnensis Ecclesiarum procederet, ipse ad regis [Col. 0442C] curiam rediit pro consecrationis munere obtinendo; rursum quod postquam cardinali praefato hujusmodi prohibitio exstitit per Policastrensis ecclesiae nuntios reserata, et dilatio ad nostras super hoc litteras vel earum tenorem sub sigillo Salernitani archiepiscopi exhibendas ab eodem nuntiis ipsis indulta, nec non post appellationem ad nos interpositam, dictus Jacobus fuerat in episcopum consecratus.

Cum ergo nobis constiterit electionem ipsius Jacobi non solum contra statuta canonica [(234) 1Kb] , verum etiam contra constitutionis tenorem inter Romanam Ecclesiam et illustris memoriae imperatricem Constantiam super episcoporum electionibus initae, quae procul dubio dicto innotuit cardinali, cum et nos illam sibi miserimus, et ipse in litteris [Col. 0442D] quas Cusentino archiepiscopo destinavit, de illa fecerit mentionem, minus canonice celebratam, alia non cassata, de consilio fratrum nostrorum, inquisitione super gravibus quae in personam ipsius Jacobi publice dicebantur omissa, cum factum in seipso existeret vitiosum, electionem ipsam irritam decrevimus et inanem, interdicentes eidem exsecutionem pontificalis officii non rite suscepti; Policastrensi capitulo nostris litteris injungendo ut in electionis negotio de praefato archipresbytero celebratae concorditer procedentes, eamdem metropolitano suo praesentare procurent confirmandam vel infirmandam ab ipso prout de jure fuerit faciendum. [Col. 0443A] Quocirca discretioni vestrae per apostolica scripta mandamus quatenus quod a nobis est sententialiter diffinitum, faciatis appellatione remota firmiter observari, contradictores per censuram ecclesiasticam appellatione postposita compescendo.

Datum Laterani, XV Kal. Julii, anno quarto decimo.

Scriptum est super hoc in eumdem fere modum Policastrensi capitulo. Ecclesia vestra dudum, etc., usque de jure fuerit faciendum.

Datum Laterani, etc.

In eumdum fere modum scriptum est super hoc Salernitano archiepiscopo.

Datum, etc.



LXXXII. EPISCOPO UTICENSI APOSTOLICAE SEDIS LEGATO, ET P. DE MONTE LAURO AQUENSI ARCHIDIACONO, ET MAGISTRO THEDISIO NUNTIO NOSTRO CANONICO JANUENSI. De reformatione monasterii Massiliensis. (Laterani, VII Idus Junii.)
[Col. 0443B]

Cum super reformatione monasterii Massiliensis, de cujus lapsu multa nobis fuerant intimata, venerabilibus fratribus nostris Tolosano et Aurasicensi episcopis et dilectis filiis priori Sancti Honorati Arelatensis dudum direxerimus scripta nostra, priusquam fuisset illorum auctoritate in negotio memorato processum, D. monachus Massiliensis ad sedem apostolicam veniens, pro se ac magna parte conventus nobis denuntiando monstravit quod cum [Col. 0443C] in eodem loco videret per abbatis incuriam enormia quamplurima committi, utpote furta, perjuria, Simonias et dissolutionem ordinis miserabilem, bonaque ipsius loci multiplici nihilominus dilapidatione vastari, et alia plurima fieri contra monasticam honestatem, et apud abbatem, quem super his charitative monuerat, nullatenus profecisset, ad sedem apostolicam appellavit. Unde venerabilibus fratribus nostris Regensi, Missiliensi et Aurasicensi episcopis dedimus in mandatis ut ad monasterium ipsum personaliter accedentes, inquirerent super praemissis et aliis plenius veritatem, et appellatione remota corrigerent tam in capite quam in membris quae corrigenda viderent. Interim autem priores judices [Col. 0443D] ad monasterium accedentes, cum multorum discretorum virorum consilio inter abbatem et monachos ejusdem loci amicabiliter componere curaverunt, interposito a monachis juramento ut contra compositionem hujusmodi non venirent, et si quas litteras dictus D. reportaret, qui ad sedem apostolicam venerat, essent cassae. Cum autem postea iidem Massiliensis et Aurasicensis episcopi, cum interesse tertius nequivisset, litteris nostris acceptis, quas praefatus monachus reportavit, procedere vellent super articulis in eisdem expressis, ejusdem loci monachi ad nostram audientiam appellarunt. Abbas quoque post citationes multiplices in eorum comparens praesentia, vocem ad nos appellationis emisit, allegans quod illae litterae nullius prorsus erant [Col. 0444A] momenti, in quibus de prioribus, quarum auctoritate compositio inter abbatem et monachos facta fuerat, mentio non fiebat. Sed, cum judices, exceptionem hujusmodi ac quasdam alias frivolas reputantes, intenderent in inquisitione procedere ac recipere a fratribus juramenta, major prior et quidam alii responderunt se super hoc nullum posse juramentum praestare, utpote qui se juramento astrixerant compositionem interpositam observare ac non uti litteris a praefato monacho impetratis. Unde judices, propter exceptiones propositas et intricationem negotii dubitantes procedere in eodem, nos super ipso consulere curaverunt; nosque dilecto filio Arelatensi praeposito, qui ob hoc nostram praesentiam adiit, dicimur respondisse quod propter [Col. 0444B] causas hujusmodi judices supersedere negotio non debebant.

Qui amissis in via litteris quas super hoc recepisse proponitur, tam viva voce quam suis litteris dictis judicibus nuntiavit ut nonobstantibus exceptionibus supradictis, in negotio procederent memorato. Unde judices in negotio procedentes, receptis testibus super articulis praenotatis, abbatem ipsum tandem ab abbatiae regimine removerunt. Porro dilectis filiis P. camerario Arcellae et S. priore Murae ejusdem abbatis et B. priore de Tritis ac D. monacho partis adversae procuratoribus propter hoc nuper in nostra praesentia constitutis, petierunt procuratores abbatis processum judicum praedictorum, qui contra eum sententiam tulerant, irritum [Col. 0444C] judicari; tum quia post appellationem ad nos interpositam per antedictas litteras, in quibus de prioribus mentio non fiebat, tum quia consultatione ad nos directa, priusquam apostolicae responsionis oraculum per nostras litteras recepissent in eodem negotio processerunt, cum assertioni dicti praepositi judices minime stare debuerint in hoc casu, super quo nostrae responsionis litteras exspectabant; tum etiam quia conspiratores, excommunicatos, perjuros et capitales etiam inimicos, in testimonium adversus abbatem admiserant memoratum. Sed ad haec procuratores partis responderunt adversae quod cum priores litterae super lapsu monasterii generales fuerint, et posteriores exstiterint super certis [Col. 0444D] excessibus speciales, in subsequentibus non oportuit fieri de praecedentibus mentionem, cum speciale mandatum deroget generali; adjiciens quod, etsi consultatione ad nos delata, non fuerit super responsione nostra supradicti praeposito verbo standum, quia tamen juramento quod monachi super servanda compositione praestiterant juramentum quod super illis excessibus praestabatur nullatenus occurrebat, nec promissio quam de non utendo litteris a dicto D. monacho impetratis mandatum nostrum potuit impedire quod super inquisitione dictorum excessuum feceramus, iidem judices de consilio peritorum non immerito procedere in negotio potuerunt; et asserens nihilominus falsum esse quod conspiratores, excommunicati, perjuri et capitales [Col. 0445A] inimici adversus abbatem admissi fuerint memoratum.

His igitur et aliis quae fuerunt coram nobis utrinque proposita intellectis, quia cognovimus dictum coenobium in spiritualibus et temporalibus graviter collapsum existere, per apostolica vobis scripta mandamus quatenus cum providendum sit non tam personis in Ecclesiis quam Ecclesiis in personis, si per hanc viam facilius et utilius ad restaurationem ipsius monasterii poterit perveniri, ut videlicet de alia persona idonea jam probata eidem monasterio consulatur, vos auctoritate nostra suffulti, sublato cujuslibet contradictionis et appellationis obstaculo, id exsequi procuretis. Alioquin praefatum restituatis abbatem; et in utroque casu exclusis de [Col. 0445B] ipso coenobio personis indignis, quas merito videritis excludendas, inducatis in illud ex aliis monasteriis personas idoneas, per quas idem monasterium debeat reformari; contradictores, si qui fuerint, vel rebelles appellatione remota censura ecclesiastica compescendo. Taliter autem mandatum apostolicum exsequamini ut in novissimo districti examinis die super hoc dignam Deo possitis reddere rationem. Quod si non omnes, etc., duo vestrum ea, etc.

Datum Laterani, VII Idus Junii, pontificatus nostri anno quarto decimo.



LXXXIII. PRIORI SANCTI HILARII DE CELLA, ET B. SANCTI PETRI ET MAGISTRO STEPHANO GASCHET SANCTAE MARIAE MAJORIS CANONICIS PICTAVENSIBUS. De quodam recipiendo in canonicum. (Laterani, XII Kal. Junii.)
[Col. 0445C]

Accedentibus ad apostolicam sedem dilectis filiis R. Rozelini dilecti filii P. Xantonensis decani procuratori et magistro R. Bovi pro se dilectum filium nostrum Benedictum tituli Sanctae Susannae presbyterum cardinalem concessimus auditorem. Coram quo dicti decani proposuit procurator quod cum idem magister obtentu mandati nostri praebendale beneficium obtinuerit olim in ecclesia Xantonensi, et in receptione ipsius juramento firmarit se nihil unquam ulterius in eadem Ecclesia petiturum, processu temporis ingratus gratiae sibi factae, ac praestiti juramenti oblitus, a dilecto filio nostro Guala [Col. 0445D] tituli Sancti Martini presbytero, tunc Sanctae Mariae in Porticu diacono cardinali et apostolicae sedis legato, litteras impetravit, nulla in eis de juramento praestito habita mentione; per quas importuna molestabat instantia Ecclesiam memoratam, ut ex eo quod praebendae integrae commodum adeptus fuerat, in eadem jus obtineret canonici et honorem; sumens inde materiam jurgii unde devotior erga ipsam Ecclesiam effici debuisset. Caeterum, cum dictus magister per litteras cardinalis ipsius in hac parte nequivisset consequi suae voluntatis effectum, sub venerabilis fratris nostri episcopi et quorumdam canonicorum Xantonensium nomine super canonicatu praemisso litteras apostolicas, tacita de juramento praestito veritate, ad decanum Burdegalensem [Col. 0446A] et suos conjudices postmodum impetravit: quas procurator jam dictus asserebat ratione multiplici non valere; tum quia in ipsis talis exstiterat veritas occultata qua expressa obtentum rescriptum apostolicum non fuisset, tum etiam quia quorumdam canonicorum litterae, quas praenominatus magister se nostro apostolatui exhibuisse asseruit, per falsi suggestionem et circumventionem quamdam obtentae fuerant ab eodem mendaciter asserente quod ad ipsum canonicandum dictorum canonicorum vota convenerant singulorum. Sed falsum id esse procurator jam dictus se proposuit probaturum.

Praeterea, praetaxatus magister praemissis aliquatenus non contentus, infra decem dies a prioris [Col. 0446B] impetratione rescripti ad B. canonicum Pictavensem et suos collegas super eodem canonicatu apostolicas litteras obtinuit delegari, quae nullam faciebant de prioribus mentionem. Propter quod asserebat ipsas procurator praedictus pluribus de causis nullius esse valoris quoad antelatum decanum, magistrum scholarum, et contradictores caeteros Xantonensis Ecclesiae compellendos; tum quia priorum jurisdictio judicum minime fuerat per secundas litteras revocata; tum etiam quia per illam generalem clausulam I. canonicus et quaedam personae majores aliae Xantonenses vocari ad judicium non debebant, nec non et dictus decanus ad sedem super hoc apostolicam provocarat. Unde ipsorum factum erat merito irritandum, et saepedictus magister carere debebat [Col. 0446C] utriusque rescripti commodo, in quorum altero de alio mentio non fiebat, postulans ob haec et alia decanum, magistrum scholarum, et contradictores praedictos ab ipsius magistri super hoc impetitione prorsus absolvi. Ad haec praefatus magister ex adverso respondit quod cum ad Xantonenses canonicos nostrarum precum et mandati primitias de conferenda eidem praebenda integra reportasset, ipsi canonici medietatem tantum ipsius, in elusionem mandati apostolici potius quam ex devotione quam haberent ad illud, eidem magistro, sicut rei effectus indicat, contulerunt. Et licet idem nullum tunc beneficium obtineret, praefati tamen canonici eumdem sic jurare fecerunt quod nihil ulterius ab ipsis [Col. 0446D] absque communi totius voluntate capituli postularet, quemadmodum nominatus decanus ad mandatum venerabilis fratris nostri Bituricensis archiepiscopi et suorum a nobis delegatorum conjudicum coram dilectis filiis cantore ac priore Sancti Viviani Xantonensis firmavit proprio juramento. Sane quia ipsius praebendae medietatem reliquam ad interventum praedicti Xantonensis episcopi, post praestationem juramenti jam dicti, eidem magistro praenominati canonici unanimiter contulerunt, cum ipsi temporali spirituale beneficium sit annexum, licite illud memoratus magister se posse petere proponebat, praesertim cum nec etiam postulet, sed petatur potius ab universis fere canonicis antedictis, sicut per viginti trium ipsorum, episcopi, archidiaconorum [Col. 0447A] et cantoris litteras, et relationes praenotatorum judicum evidentissime ostendebat, subjungens quod cum plures vacent in Xantonensi Ecclesia canoniae, ac nullus sit de tanto numero qui posset in perceptione spiritualium, si receptus fuerit, praegravari, nec alius appareat in hujusmodi contradictor, praenominatus decanus, qui aliquando consenserat in eumdem, prout coram judicibus Pictavensibus confessione propria propalarat, solus in hac parte non debebat audiri, maxime cum ad exceptiones probandas, si quas vellet contra ipsum proponere, fuisset pluries evocatus, nec ex ipsis aliquas, sicut promiserat, probavisset, nec etiam usus fuerit apostolicis litteris quas super hoc impetraverat contra eum. Verum, cum idem magister ad canoniam [Col. 0447B] ipsam vocetur per capitulum saepefatum, sicut ipsorum litterae clarius manifestant, nullusque per nos canonicatus fuerit in ecclesia supradicta de novem clericis pro quibus nostras litteras jam recepit nisi magister C. Natalis, qui per episcopum et archidiaconum specialiter obtinuit canoniam, et ad id obtinendum apud sedem apostolicam per annorum quatuordecim spatium undecies accesserit personaliter laborando, nobis humiliter supplicabat ut suis laboribus providere misericorditer dignaremur. Nos igitur intellectis per cardinalem praedictum quae proposita fuerant coram eo, de consensu partium discretioni vestrae per apostolica scripta praecipiendo mandamus quatenus, si vobis infra tres menses post [Col. 0447C] harum susceptionem legitime constiterit ipsum magistrum simpliciter et absolute jurasse quod nihil amplius peteret in ecclesia Xantonensi, eidem super petitione sua silentium imponatis. Alioquin, cum major et sanior pars capituli suum ipsi praestet assensum, nonobstante contradictione paucorum, eumdem recipi faciatis in canonicum et in fratrem, ipsi stallum in choro et locum in capitulo, sublato cujuslibet contradictionis et appellationis obstaculo, assignantes; et decanum in expensis factis pro negotio isto condemnetis eidem, ipsumque ut eas praefato magistro restituat per censuram ecclesiasticam appellatione postposita compellatis; contradictores, si quos inveneritis, vel rebelles, remoto appellationis obstaculo, censura simili compescendo; [Col. 0447D] nullis litteris obstantibus a sede apostolica praeter assensum partium impetratis. Quod si non omnes . . . duo vestrum ea, etc.

Datum Laterani, XII Kal. Julii, anno quarto decimo.



LXXXIV. ANDREAE ILLUSTRI REGI UNGARIAE. De discordia inter Ecclesias Strigoniensem et Colocensem. (Laterani, Idus Julii.)

[(235) 1Kb] Receptis et intellectis litteris regiis, hoc tibi, fili charissime, duximus respondendum, quod [Col. 0448A] si forsan inter Strigoniensem et Colocensem Ecclesias super dignitatibus suis aliqua pullulat dissensionis materia, gratum nobis existet ut tu cum praelatis ac suffraganeis et capitulis earumdem ad amicabilem secundum Deum compositionem intendas sine praejudicio utriusque; in qua, si ex privilegiis quae alterutri sunt Ecclesiae ab apostolica sede concessa quidquam difficultatis occurrerit, quia de ipsis nobis est solummodo judicium reservatum, illud ad nostrum referatur examen. Nos enim, qui pacem eorum et tranquillitatem tuam et regni tui ferventi desiderio affectamus, ad eam, quantum cum ratione poterimus, impendemus operam efficacem.

Datum Laterani, Idibus Julii, anno quarto decimo.



LXXXV. ULTRASILVANO EPISCOPO. Confirmatur electio praepositi Scibiniensis. (Datum, ut in alia.)
[Col. 0448B]

[(236) 1Kb] Significatum est nobis quod Scibiniensi praepositura vacante, quae ad Romanam Ecclesiam nullo pertinet mediante, dilectus filius magister R. cui honesta merita suffragantur, ad eam canonice est electus. Unde supplicatum est nobis ut electionem ipsius auctoritate dignaremur apostolica confirmare. Quocirca fraternitati, tuae per apostolica scripta mandamus quatenus veritate diligentius inquisita, si rem inveneris ita esse, ipsam auctoritate [Col. 0448C] nostra confirmes, eique concedas ut in spiritualibus administret.

Datum, ut in alia.



LXXXVI. NOBILI VIRO PETRO ANIBALDI SENESCALCO NOSTRO. Concedit ei dominium et regimen castri Corani. (Laterani, XI Kal. Augusti.)

Cum dilecti filii consules populusque Corani per litteras suas et nobiles viros Rainaldum consulem et Albericum militem instantissime nos rogassent ut pro ipsorum defensione, qua plurimum indigebant, te illis in dominum et rectorem concedere dignaremur, nos devotionem et fidem quam erga [Col. 0448D] nos et Romanam Ecclesiam habere dignosceris attendentes, eique volentes nihilominus providere, de communi fratrum nostrorum consilio justitias et rationes quas habemus in castro Corano tibi pro illorum regimine duximus concedendas, quandiu Romano pontifici complacebit. Tu igitur ita semper proficere studeas circa obsequium apostolicae sedis ut apud eam te non solum hoc sed majori beneficio dignum reddas. Nulli ergo . . . nostrae concessionis, etc., usque incursurum.

Datum Laterani, XI Kalend. Augusti, pontificatus nostri anno quarto decimo.



LXXXVII. HUGONI ABBATI ET CONVENTUI MAJORI MONASTERII TURONENSIS. Confirmat eis monasterium Fontis Giardi. (Laterani, II Idus Julii.)
[Col. 0449A]

Cum causam quae inter dilectos filios eremitas Fontis Giardi ex parte una et vos et Juellum de Meduana patronum Fontis Giardi Cenomanensis dioecesis super eodem loco ex altera vertebatur dilectis filiis abbati de Chalocheio, G. archidiacono et B. magistro scholarum Andegavensibus olim duxerimus committendam, partibus in ipsorum praesentia constitutis, ipsius Fontis Giardi fratres ejusdem dioecesis coram eis exponere curarunt quod cum ab institutione ipsius domus secundum [Col. 0449B] beati Augustini regulam conversantes vixissent ibidem vita et habitu in ordine regulari, venerabilis frater noster Hamelinus Cenomanensis episcopus vos introduxit pro suae voluntatis arbitrio in eamdem, quibusdam ex ipsis fratribus per violentiam consentire compulsis, aliis per Simoniacas et illicitas pactiones a vobis inductis ut ordinem susciperent monachalem, nonnullis de ipso collegio reclamantibus et invitis propter quod petebant se ac domum suam in statum pristinum auctoritate apostolica reformari. Ad quae a parte vestra fuit et converso responsum quod cum olim praemissa domus tam in temporalibus quam in spiritualibus ob vitam et conversationem in eadem habitantium inhonestam fere ad nihilum devenisset, jam dictus episcopus, [Col. 0449C] ejusdem domus consentientibus fratribus, vos ibidem statuit in humilitatis spiritu Domino servituros, domum ipsam assignans vobis cum suis pertinentiis universis. Sed his postmodum coram ipsis judicibus propositis, seriatim de causa mutationis illius, et an fratres Fontis Giardi consensissent spontanei vel inviti, nec non et de aliis circumstantiis, ex parte ipsorum fratrum exstiterunt producti testes in praesentia eorumdem. Quorum tandem attestationibus publicatis, quia eisdem judicibus arduum negotium et ad expediendum per ipsos difficillimum quodam modo videbatur, sicut eorum transmissae nobis litterae continebant, causam ipsam cum attestationibus, actis et instrumentis ad nos dicti judices transmiserunt. Cumque demum dilecti filii Gaufridus [Col. 0449D] et Galterus monachi vestri et I. fratrum de Linceio procuratores propter hoc se nostro conspectui praesentassent, dilectum filium L. capellanum nostrum eis concessimus auditorem. Coram quo praedicti procuratores vestri proponere curarunt quod is qui ex parte dictorum eremitarum una cum priore de Linceio se sibi contrarium opponebat, non erat idoneus procurator, cum esset a fratribus de Linceio tantum constitutus in lite quae a praedictis fratribus Fontis Giardi fuerat contestata, licet illorum nullum posset exhibere mandatum. Nam, quanquam locus ille, Linceius videlicet, Fonti Giardi tanquam capiti sit subjectus, et de ipso commissionis litterae faciant mentionem, quia tamen [Col. 0450A] actum exstitit super capite atque membris, procurator membri non poterat agere pro capite ubi lis per caput exstiterat contestata; nihilominus hac salva exceptione iidem procuratores adjicientes nihil horum fuisse probatum de his quae fuerant in litteris commissionis expressa, quia, cum super hoc essent litterae impetratae quod praefati fratres Fontis Giardi fuerant, ut dicebant, violenter ejecti, lis exstitit super aliis prorsus coram ipsis judicibus quam super ejectione ac violentia contestata, et testes etiam omnino de aliis deponebant; procurator vero a vobis concessus ad causam coram saepedictis judicibus peragendam in his videbatur tantummodo institutus quae in litteris fuerant commissionis expressa, unde, si super aliis lis exstitit [Col. 0450B] contestata, non potuit illorum judicum jurisdictio prorogari. Et propter id firmiter asserebant judices ipsos minus ordinate in eodem negotio ac perperam processisse. Quare vos ab ipsis judicibus ad nostram audientiam postmodum appellatis, licet testes, qui fuerant ab adversa parte producti, tam super motu quam illicita pactione deponere videbantur, essent in suo testimonio singulares. Proinde, cum nihil esset de alterius intentione probatum, et ex litteris bonae memoriae Willelmi Cenomanensis episcopi manifeste constaret, confirmationibus quoque felicis recordationis Eugenii et Alexandri praedecessorum nostrorum pontificum Romanorum postmodum subsecutis, saepefatum locum cum pertinentiis suis de consensu fratrum habitantium in [Col. 0450C] eodem monasterio vestro fuisse collatum, et praemissus Hamelinus Cenomanensis episcopus modernis temporibus, pro eo quod loci ejusdem fratres vitae ac conversationis exstiterant dissolutae, duorum confirmationibus metropolitanorum obtentis, eumdem locum de consensu fratrum vestro monasterio concessisset, praedicti procuratores vestri a nobis postulabant instanter ut saepefatis Fontis Giardi fratribus perpetuum silentium imponere dignaremur. Ad haec autem pars adversa respondit quod praedictus procurator fratrum de Linceio satis erat idoneus ad agendum, cum rescriptum illud tam nomine ipsorum de Linceio quam Fontis Giardi fratrum fuisset communiter impetratum; praesertim, cum [Col. 0450D] assereretur domus eadem unum corpus, et causa inter eos proponeretur communis; allegans illud firmiter non obstare quod a parte vestra exstitit tunc objectum, procuratorem dictum, a vobis videlicet constitutum, non potuisse litem super aliis contestari quae non fuerant in litteris commissionis annexa, nec judices etiam partes suas interponere potuisse, cum ad ipsos nequiverit jurisdictio prorogari. Nam, cum lis per principales personas contestata fuisset, sicut in relatione judicum conspicitur contineri, nec in litis contestatione nec post publicationem testium id exstitisset objectum, nec quod per procuratorem eumdem factum fuerat, a vobis protinus contradictum, hujusmodi objectio debebat frivola reputari. Demum autem ex parte [Col. 0451A] dictorum fratrum Fontis Giardi in modum exceptionis exstitit allegatum quod litterae praemissi Willelmi Cenomanensis episcopi erant falsae, pro eo scilicet quod sigillum ejus erat positum ex transverso, petens ad id probandum judices sibi dari. Quam exceptionem, quia frustratoria videbatur, nullatenus duximus admittendam. Nos igitur intellectis his et aliis per praedictum capellanum quae a partibus proposita fuerant coram eo, et habito cum fratribus nostris diligenti tractatu, vos et monasterium vestrum ab impetitione praemissorum fratrum Fontis Giardi prorsus absolvimus, perpetuum ipsis super hoc silentium imponentes. Donationem vero bonae memoriae Guillelmi Cenomanensis episcopi a felicis recordationis Eugenio et Alexandro [Col. 0451B] nostris praedecessoribus confirmatam, nec non et concessionem quam praedictus Hamelinus Cenomanensis episcopus cum assensu fratrum et I. patroni Fontis Giardi fecit, confirmatam postmodum a Gaufrido quondam Turonensi archiepiscopi et Joanne successore ipsius, ratam habentes auctoritate apostolica confirmamus et praesentis scripti patrocinio communimus. Decernimus ergo, etc., diffinitionis, etc. usque incursurum.

Datum Laterani, II Idus Julii, pontificatus nostri anno quarto decimo.



LXXXVIII. EPISCOPO ET DECANO ET CANTORI ANDEGAVENSIBUS. Super eodem. (Datum, ut in alia.)

[Col. 0451C] Cum causam quae inter dilectos filios eremitas Fontis Giardi ex parte una et abbatem et conventum majoris monasterii Turonensis et Juellum de Meduana patronum Fontis Giardi Cenomanensis dioecesis super eodem loco ex altera vertebatur, etc., in eumdem fere modum ut in alia, usque confirmamus. Volentes igitur ut quod a nobis est ratione praevia diffinitum debitam obtineat firmitatem, discretioni vestrae per apostolica scripta mandamus quatenus id faciatis auctoritate nostra firmiter observari, contradictores per censuram ecclesiasticam appellatione postposita compescentes. Quod si non omnes. . . tu, frater episcope, cum eorum altero ea, etc.

[Col. 0451D] Datum, ut in alia per totum.



LXXXIX. HENRICO GNEZNENSI ARCHIEPISCOPO. De electione episcopi Poznaniensis. (Datum, ut in alia.)

[(237) 1Kb] Cum Posnanienses canonici electionem quam de dilecto filio magistro Paulo celebrasse noscuntur auctoritate peterent apostolica confirmari, dilectus filius S. cantor Posnaniensis Ecclesiae pro se ac procuratorio nomine pro G. ejusdem loci praeposito petitioni hujusmodi se opposuit, proponendo electionem ipsam fuisse post appellationem ad nos legitime interpositam celebratam. Cum enim [Col. 0452A] ad nos fuerit appellatum ut nonnisi de Ecclesiae gremio et in loco tuto electio fieret, supradicti canonici non solum de persona extranea, verum etiam in loco non tuto, electionem celebrarunt eamdem, quia, dum dominus terrae, persecutor et impugnator ecclesiasticae libertatis, in civitate tunc temporis esset praesens, libera ibidem non poterat electio celebrari. Proposuit insuper idem cantor quod se ac praeposito memorato contemptis, in eadem fuerat electione processum, et electores tunc temporis excommunicationis erant vinculo innodati. Cum enim tu, [Philippo] quondam episcopo et. . . decano Posnaniensibus nec non et suffraganeis plerisque praesentibus, V. cancellarium Posnaniensem in plena synodo vinculo excommunicationis astrinxeris, iidem [Col. 0452B] canonici diutius communicaverunt eidem, quanquam ipsis non licuerit ignorare sententiam in provinciali concilio solemniter promulgatam. Sed ad haec fuit ex adverso responsum quod contra provocationem praedictam nihil fuerat attentatum, cum et de canonico ipsius Ecclesiae, et in loco consueto et tuto, videlicet in ecclesia cathedrali, electio celebrata fuisset. Licet enim dux in civitate praesens exstiterit, nullam tamen vim sive impressionem canonicis intulit, sed pro quibusdam tantummodo preces fudit. Unde tanta in electione usi sunt canonici libertate quod omissis his pro quibus dux preces porrexerat, supradictum magistrum libere elegerunt. Duo quoque canonici, qui electioni contradixere [Col. 0452C] praefatae, libere recesserunt sine quibuslibet injuriis et jacturis. Dictus autem cantor contemptus non fuerat, ut dicebat; cum, sicut ipsemet proposuit coram nobis, tribus hebdomadibus ante electionem de provincia exiens, iter arripuisset ad sedem apostolicam veniendi; maxime cum juxta confessionem suam, etiamsi praesens in provincia tunc fuisset, propter metum principis ad praefatam nullatenus accessisset Ecclesiam, etiam evocatus. Sed nec praepositus dicendus erat fuisse contemptus, quem ad electionem canonici vocaverunt. Sicut enim Lambertus et Matthias Posnanienses canonici apud sedem apostolicam interposito juramento dixerunt, Geras eorum concanonicus per tres dies ante electionem exstitit ad vocandum praepositum destinatus, [Col. 0452D] qui rediens, in capitulo constanter asseruit quod praepositus venire nolebat, eo quod ibat in Calis, ubi capellam et fratrum regimen obtinet, sed consensum et verba sua in ore decani ponebat, et loco praepositi postmodum decanus elegit. Unde, cum decanus vice ipsius elegerit, ipse per illum praesens intelligitur elegisse. Insuper ad canonicorum notitiam non pervenerat hactenus excommunicatio cancellarii supradicti de qua nuper iidem Lambertus et Matthias mentionem apud sedem apostolicam audierunt; cum etiam praefatus episcopus usque ad mortem suam et decanus usque nunc in ipsius cancellarii communione permanserint, qui [Col. 0453A] dicuntur in praefata synodo fuisse praesentes. Sed, etsi dictos canonicos excommunicato communicasse constaret, cum per hoc nonnisi minori essent excommunicatione ligati, non ideo esset eis actus legitimus interdictus. In personam quoque praedicti magistri objectum exstitit quod excommunicatus erat pariter et perjurus, quia praefato duci, non solum in verbo, sed et in crimine communicaverat contra ecclesiasticam libertatem, et quia cum excommunicatis se non communicaturum juraverit, contra proprium veniens juramentum, eidem duci excommunicato communicare praesumpsit. Fuit insuper propositum contra eum quod aute confirmationem obtentam receperat annulum et baculum pastoralem. Pro eo vero fuit responsum ad primum [Col. 0453B] quod praefato duci nequaquam communicaverat, nisi tantum in his quae ad correctionem spectabant ipsius, ut videlicet ab Ecclesiae persecutione desistens, ad tua mandata rediret. Sed, etsi communicasset eidem in aliis, ex eo tamen esset non immerito excusandus quod idem dux per omnes ecclesias cathedrales Poloniae fecerat nuntiari, priusquam in eum excommunicationis sententia promulgata fuisset, se ad sedem apostolicam appellasse. Unde merito potuit opinari quod non fuerit sententia supradicta ligatus, cum et adhuc super hoc controversia ventiletur. Sed nec illud poterat magistro saepedicto nocere quod ante confirmationem receperat annulum et baculum pastoralem; cum non [Col. 0453C] hoc ex ambitione factum fuerit, sed cautela. Cum enim dux episcopatum consueverit pro sua voluntate conferre, insigniis hujusmodi assignatis, ad hujusmodi consuetudinem imo corruptelam potius abolendam super altare posita fuerunt insignia supradicta, ne ad illa dux manus extendens, electionem ipsam, quae ibidem tunc primo celebrata regulariter fuerat, impediret: quae postmodum magister exinde decano porrigente recepit, ne dux illa praecipiens secundum consuetudinem sibi tradere niteretur abusum. Proposuit insuper dictus cantor quod cum electionis decretum nobis minime offerretur, petitioni hujusmodi annuere nullatenus debebamus. Ad quod altera pars respondit ex ejusdem S. confessione constare quod decretum confectum fuerat et [Col. 0453D] oblatum tibi apud Bononiam constituto, a quo ad nostrum examen fuerat idem negotium per appellationem delatum. Supradicti quoque Lambertus et Matthias jurati dixerunt quod viginti unus ex canonicis Posnaniensibus qui praesentes electioni consenserant, subscripserant in decreto; uno tantum excepto, qui recedens proposuit se nolle propter tuam offensam in capitulo remanere. Contra quod pars altera replicavit quod decretum hujusmodi nullius momenti exstitit, cum illo non fuerit sigillo munitum quod capitulum consuevit habere. Sed ad hoc pars adversa respondit quod, etsi sigillo absque litteris uti consueverit capitulum memoratum, quod non canonicorum sigillum sed potius jumentorum cauterium videbatur, habito tamen ab ipsis ante [Col. 0454A] electionem de illo innovando tractatu, post electionem exstitit innovatum, et sic electionis decretum novo sigillo postea munierunt.

His igitur et aliis intellectis quae utrinque fuere proposita coram nobis, licet electio supradicta suspecta nobis quodam modo prima facie videretur ex eo quod tuum ei favorem impendere noluisti, praesertim cum eo amplius in his et aliis disponamus favorem tibi apostolicum exhibere quo promptius, propria quiete postposita, multis laboribus et periculis te exponis ob defensionem ecclesiasticae libertatis, quia tamen cum Posnaniensi Ecclesia, quae in electione praedicta nova coepit libertate gaudere, benigne agere nos oportet, postquam probationibus et allegationibus fuit renuntiatum hinc [Col. 0454B] inde, admonitione multiplici imo districta jussione praemissa, ut idem electus ad libertatem ecclesiasticam conservandam assistere tibi studeat fideliter et devote, de fratrum nostrorum consilio electionem ipsam sententialiter duximus confirmandam. Quocirca fraternitati tuae per apostolica scripta mandamus quatenus eumdem electum devote tibi obsequi cupientem habens ob nostram reverentiam commendatum, circa eum tempore opportuno quae ad tuum officium pertinent exsequaris. Nos enim tam Posnaniensi capitulo quam clero et populo civitatis et dioecesis Posnaniensis nostris damus litteris in mandatis ut eidem tanquam electo suo reverentiam et obedientiam exhibentes, ejus intendant [Col. 0454C] salubribus monitis et mandatis.

Datum Laterani, XVI Kal. Augusti, anno quarto decimo.

In eumdem fere modum scriptum est super hoc capitulo Posnaniensi. Cum electionem, quam de dilecto filio magistro Paulo noscimini celebrasse, etc., usque novo sigillo postea communistis. His igitur, etc., in eumdem fere modum, usque confirmandam Quocirca devotioni vestrae per apostolica scripta mandamus quatenus eidem tanquam electo vestro reverentiam et obedientiam exhibentes, ejus intendatis salubribus monitis et mandatis. Nos enim praefato archiepiscopo litteris nostris injungimus ut eumdem electum devote sibi obsequi cupientem habens ob nostram reverentiam commendatum, [Col. 0454D] circa eum tempore opportuno quae ad suum officium pertinent exsequatur.

Datum, ut in alia per totum.

In eumdem fere modum scriptum est clero et populo civitatis et diocesis Posnaniensis. Cum Posnanienses canonici electionem, etc., in eumdem fere modum ut in prima, usque confirmandam. Quocirca universitati vestrae per apostolica scripta mandamus quatenus eidem tanquam electo vestro, etc., sicut in secunda usque in finem.

Datum, etc.



XC. EPISCOPO SALIMBRIENSI, ET VARISIENSI ELECTO, ET THEODERICO CANONICO CONSTANTINOPOLITANO. Confirmatur electio episcopi, Nicomediensis. (Laterani, VII Kal. Augusti.)
[Col. 0455A]

Tam ex litteris dilectorum filiorum capituli Nicomediensis Ecclesiae quam charissimi in Christo filii nostri illustris Constantinopolitani imperatoris accepimus quod . . . ejusdem loci electo viam universae carnis ingresso, iidem capitulum convenientes in unum, dilectum filium S. ejusdem ecclesiae thesaurarium, sancti Spiritus gratia invocata, elegerunt unanimiter in pastorem; sed, cum electionem ipsam a bonae memoriae patriarcha Constantinopolitano petierint confirmari, ipse nihil objiciens quare id [Col. 0455B] fieri non deberet, eamdem confirmare penitus recusavit. Unde cum tam a praedicto imperatore quam aliis exoratus ipsam hujusmodi adjecta conditione voluerit postmodum confirmare ut sibi partem possessionum ejusdem ecclesiae retineret, ipsi deliberatione praehabita id facere penitus recusantes, dictum S. ad sedem apostolicam destinarunt, electionem ipsam auctoritate postulantes apostolica confirmari. Quocirca discretioni vestrae per apostolica scripta mandamus quatenus si electionem eamdem de persona idonea repereritis canonice celebratam, vos eam auctoritate nostra sublato cujuslibet contradictionis et appellationis obstaculo confirmetis. Quod si non omnes. . . tu ea, frater episcope, cum eorum altero, etc.

[Col. 0455C] Datum Laterani, VII Kal. Augusti, pontificatus nostri anno quarto decimo.



XCI. FRATRIBUS MILITIAE TEMPLI DE AVENTINO. Confirmatur quaedam transactio. (Laterani, IV Non. Augusti.)

Examinata causa quae inter vos ex una parte ac dilectos filios abbatem et monachos Criptae ferratae ex altera super ecclesia Sanctae Mariae de Sorresco cum pertinentiis suis in nostra praesentia vertebatur, testibus et instrumentis utrinque productis, tandem inter vos et eos compositio nobis mediantibus intervenit, ut vos ecclesiam memoratam cum omnibus ad ipsam spectantibus perpetuo habeatis [Col. 0455D] libere ac quiete, quibus abbas et monachi supradicti omni liti et petitioni cedentes remiserunt quodlibet jus, quin etiam concesserunt quod habere videbantur in eis; ita quod vos triginta solidos Proveniensium senatus, census nomine, annuatim eisdem in festo Assumptionis beatae Mariae persolvatis in urbe. Nos igitur compositionem ipsam ab utraque parte sponte receptam auctoritate apostolica confirmantes eamdem decernimus inviolabiliter observari. Nulli ergo. . . nostrae confirmationis et diffinitionis, etc., usque incursurum

[Col. 0456A] Datum Laterani, IV Non. Augusti, pontificatus nostri anno quarto decimo.



XCII. ABBATI ET MONACHIS CRIPTAE FERRATAE. Super eodem. (Datum, ut in alia.)

Examinata causa quae inter vos ex una parte ac dilectos filios fratres militiae Templi de Aventino ex altera, etc., per totum ut in alia, usque intervenit, ut iidem fratres ecclesiam memoratam cum omnibus ad ipsam exspectantibus perpetuo habeant libere ac quiete, quibus vos omni liti et petitioni cedentes remisistis quodlibet jus, quin etiam concessistis quod habere videbamini in eisdem; ita quod dicti fratres triginta solidos Proveniensium senatus, census nomine, [Col. 0456B] annuatim vobis in festo Assumptionis beatae Mariae persolvant in urbe. Nos igitur, etc., per totum ut in alia usque in finem.

Datum, ut in alia per totum.



XCIII. PATRIARCHAE GRADENSI, ET EPISCOPO CASTELLANO. De electione episcopi Durachiensis. (Laterani, IV Non. Augusti.)

Ex litteris dilectorum filiorum capituli Durachiensis accepimus quod bonae memoriae M. ipsorum archiepiscopo viam universae carnis ingresso, iidem, ne dicta ecclesia, quae jamdudum per tempora ex defectu pastoris lapsum gravem senserat et ruinam, patris absentiam diutius deploraret, convenientes in [Col. 0456C] unum, et Spiritus sancti gratia invocata, dilectum filium A. Constantinopolitanum praepositum Venetiis existentem sibi elegerunt concorditer in pastorem, nobis humiliter supplicantes ut quia Constantinopolitana Ecclesia noscitur nunc vacare, a qua fuerat confirmationis gratia expetenda, et ipsam electionem confirmare auctoritate apostolica dignaremur, et electo faceremus munus consecrationis impendi. Quocirca fraternitati vestrae per apostolica scripta mandamus quatenus inquiratis de ipsa electione diligentius veritatem, et si eam inveneritis canonice de persona idonea celebratam, ipsam auctoritate nostra sublato appellationis obstaculo confirmetis, electo consecrationis munus postmodum impendentes.

[Col. 0456D] Datum Laterani, IV Non. Augusti, anno quarto decimo.



XCIV. ARCHIEPISCOPO HERACLIENSI [(238) 62Kb] , ET DECANO SANCTORUM QUADRAGINTA CONSTANTINOPOLITANO. De ablatis Ecclesiae Sanctae [(239) 1Kb] Sophiae restituendis. (Laterani, II Non. Augusti.)

Dilecti filii capitulum Sanctae Sophiae ecclesiae Constantinopolitanae nostris auribus intimarunt quod nobilis vir comes Bertoldus [(240) 1Kb] ac nobilis mulier [Col. 0457A] [(241) 1Kb] relicta Marchionis Montisferrati [(242) 1Kb] et quidam alii Constantinopolitanae ac Thessalonicensis dioecesum quasdam possessiones ecclesiae suae, de quibus ipsis debent necessaria ministrari, in ipsorum detinent praejudicium occupatas. Quocirca discretioni vestrae per apostolica scripta mandamus quatenus detentores praedictos ad restitutionem debitam detentorum, monitione praemissa, per censuram ecclesiasticam appellatione remota cogatis. Testes autem qui fuerint nominati, etc., usque testimonium perhibere.

Datum Laterani, II Non. Augusti anno quarto decimo.



XCV. EBREDUNENSI ARCHIEPISCOPO, ET UTICENSI APOSTOLICAE SEDIS LEGATO ET REGENSI EPISCOPIS. De absolutione Roncelini. (Laterani, II. Non. Augusti.)
[Col. 0457B]

[(243) 1Kb] Cum Roncelinus, qui habitu monachali rejecto Massiliensis civitatis dominium sibi temere usurparat, propter apostasiam, perjurium, et incestum, nec non rapinas, et quaedam alia dudum a nobis et postmodum a te, frater Regensis, et bonae memoriae magistro Milone notario nostro tunc apostolicae sedis legatis excommunicatus exstiterit, tam civitate Massiliensi quam universa terra ipsius ecclesiastico supposita interdicto, sano consilio tandem ductus, . . . . . . . nobili muliere dimissa, rejectum habitum reassumpserit humiliter et devote, ac a te, frater Uticensis, excommunicationis et interdicti [Col. 0457C] sententias petierit relaxari, tu sufficienti ab ipso cautione recepta, in civitate Massiliensi relaxasti sententiam interdicti, eidem R. firmiter injungendo ut per se ipsum vel per fidelem nuntium, si forsan infirmitate vel alia justa causa personaliter ad nos accedere non valeret, nostro se curaret conspectui praesentare, apostolicae benignitatis misericordiam petiturus. Qui humiliter tuis mandatis obtemperans, laborem subiit ad sedem apostolicam veniendi; sed tam propter viarum pericula quam propter in valitudinem corporis praepeditus procedere non potuit ultra Pisas. Propter quod exinde dilectos filios P. de Montelauro Aquensem archidiaconum et cellarium monasterii Sancti Victoris et V. canonicum [Col. 0457D] Massiliensem procuratores suos ad nostram praesentiam destinavit; per quos fuit nobis humiliter supplicatum ut et absolutionis beneficium dicto R. faceremus impendi, et patrimonii sui curam habere permitteremus eumdem, tam tuis, frater Uticensis, et metropolitani ac abbatis sui quam venerabilis fratris nostri episcopi, capituli, ac militum, et universi populi Massiliensis, necnon et aliorum quamplurium praelatorum nobis super hoc litteris praesentatis, qui nos ad id triplici praecipue ratione inducere satagebant. Cum enim nullus praeter ipsum in domo sua masculus sit superstes, si terrae suae hominibus, [Col. 0458A] qui eumdem sincerissime diligunt, non praeesset, ecclesiis, piis locis, et aliis gravia possent dispendia provenire. Cum etiam multas violentias commiserit et rapinas, et magna subierit hactenus onera debitorum, si prohiberetur eidem provisio terrae suae, vix quisquam inveniretur qui satisfaceret de praedictis, et multi multipliciter, non absque gravi scandalo, suis justitiis fraudarentur. Quoniam igitur sacrosancta Romana Ecclesia nulli humiliter redeunti gremium suum claudit, nos illius exemplo qui non vult mortem peccatoris, sed potius ut convertatur et vivat, cum majus gaudium sit angelis Dei super uno peccatore poenitentiam agente quam super nonaginta novem justis qui se credunt poenitentia non egere, de jam dicti R. poenitentia [Col. 0458B] exsultantes, qui diu fuerat in vanitatibus saeculi evagatus, venerabili fratri nostro Pisano archiepiscopo dedimus in mandatis ut ipsi juxta formam ecclesiae beneficium absolutionis impendat, et injungat eidem ut mandatis vestris humiliter pareat quae super praedictis ipsi duxeritis facienda. Porro super patrimonii sui cura ita duximus ex benignitate apostolica providendum, ut idem R. cum comparticipibus suis prius dividat totam terram infra civitatem et extra, et de portione quae ipsum de jure continget, cum abbatis sui conniventia et assensu eidem coenobio alia congrua portio designetur, de residuo vero cum vestro et ejusdem abbatis consilio pro praedictorum omnium satisfactione disponat prout melius videbitur expedire. Portionis vero monasterio [Col. 0458C] designandae provisio, propter necessitatem urgentem et evidentem utilitatem, eidem R. a suo committatur abbate; ita quod ipse ob gratiam sibi factam novae conversationis studio se reddere studeat omnibus gratiosum, tam in habitu quam in aliis nihil prorsus attentans contra monasticam honestatem. Quocirca fraternitati vestrae per apostolica scripta mandamus quatenus juxta formam praescriptam in ipso negotio sublato appellationis obstaculo procedatis, contradictores censura ecclesiastica compescendo.

Datum Laterani, II Non. Augusti, pontificatus nostri anno quarto decimo.



XCVI. PISANO ARCHIEPISCOPO. Super eodem. (Datum, ut in alia.)
[Col. 0458D]

Cum Roncelinus etc., ut in alia, usque a nobis et postmodum a venerabili fratre nostro Regensi episcopo et bonae memoriae magistro Milone notario nostro, etc., usque humiliter et devote, ac a venerabili fratre nostro Uticensi episcopo apostolicae sedis legato excommunicationis et interdicti sententias petierit relaxari, memoratus legatus sufficienti ab ipso cautione recepta in civitate Massiliensi relaxavit sententiam interdicti, eidem R. firmiter injungendo, [Col. 0459A] etc., usque petiturus. Qui humiliter legati mandatis obtemperans, etc., per totum ut in alia, usque permitteremus eumdem tam supradicti legati et metropolitani ac abbatis sui, etc., per totum ut in alia, usque in vanitatibus saeculi evagatus, fraternitati tuae per apostolica scripta mandamus quatenus ipsi juxta formam ecclesiae beneficium absolutionis impendas, et injungas eidem ut mandatis venerabilis fratris nostri Ebredunensis archiepiscopi ac dictorum Uticensis et Recensis episcoporum, quibus super hoc dirigimus scripta nostra, humiliter pareat quae super praedictis ei duxerint facienda.

Datum, ut in alia per totum.



XCVII. CAPITULO SANCTAE SOPHIAE [(244) 45Kb] , AC UNIVERSIS PRAELATIS CONVENTUALIUM ECCLESIARUM CONSTANTINOPOLITANARUM. De electione patriarchae Constantinopolitani. (Laterani, Non. Augusti.)
[Col. 0459B]

Per litteras vestras, filii Praelati, nostro nuper apostolatui reserastis quod bonae memoriae Thoma [(245) 1Kb] patriarcha Constantinopolitano apud Thessalonicam extrema aegritudine laborante, vos, ne circa patriarchae substituendi electionem vobis praejudicium fieret metuentes, in ecclesia Sanctae Sophiae, decano et canonicis ejusdem praesentibus, nostrae constitutionis authenticum, quod super forma electionis in Constantinopolitana ecclesia celebrandae a nobis dudum obtentum fuerat, perlegistis; sed [Col. 0459C] cum propter quorumdam canonicorum absentiam certum recipere nequiveritis tunc responsum, auctoritate studuistis apostolica prohibere ne super electione in vestrum praejudicium sive contra mandati nostri tenorem aliquid fieret, ad sedem apostolicam appellantes; cumque die tertia pro recipiendo responso, prout condictum fuerat, venissetis, multitudinem Venetorum in eadem ecclesia invenistis tam in stallis quam circa altare irreverenter armatam, et eis qui electioni se Venetorum opponerent, membrorum truncationem ac mortem non absque multis clamoribus intentantem. Vobis autem exspectantibus deforis, quaedam Venetorum canonicorum pars prosiliens subito de conclavi, ubi fuerant obserati, nonnullis ex canonicis aliis recedentibus a consilio [Col. 0459D] eorumdem, decanum ejusdem ecclesiae nominavit. Quod vos extrinsecus positi sentientes, electioni hujusmodi studuistis contradicere juxta posse, in crastino appellationem prius ad nos interpositam coram Constantinopolitani cleri multitudine innovando. Postmodum vero tres personas, videlicet venerabilem fratrem nostrum Cremonensem episcopum et dilectos filios Petrum tituli Sancti Marcelli presbyterum cardinalem [(246) 1Kb] et magistrum Robertum de Corzon canonicum Parisiensem, unanimiter [Col. 0460A] nominantes, easdem a sede apostolica postulastis ut earum aliqua juxta nostrae voluntatis arbitrium praeficeretur ecclesiae memoratae. Cum autem nuper utriusque partis procuratoribus propter hoc ad sedem apostolicam constitutis super electione ac postulationibus memoratis inquisissemus plenius veritatem, licet ex parte vestra, filii capitulum, propositum fuerit quod prius quam statutum apostolicum vobis ostensum aut aliqua prohibitio facta fuerit, tractatus habitus fuerat super praedicti electione decani, quae nondum exstiterat publicata, quia nobis constitit evidenter electionem ipsam a vobis, filii capitulum, post statutum apostolicum vobis ostensum et appellationem ad nos legitime interpositam, quibusdam exclusis atque contemptis qui volebant [Col. 0460B] et debebant pariter interesse, minus canonice celebratam, ut de caeteris quae tam contra electionis processum quam contra personam electi fuere proposita taceatur, et ad postulationes praefatas a vobis, filii praelati, inconsulte processum, tam illam quam istas de fratrum nostrorum consilio duximus reprobandas, devotioni vestrae per apostolica scripta districte praecipiendo mandantes quatenus omni vitio simultatis exploso, tam loco quam voto convenientes in unum, et sancti Spiritus gratia invocata, talem vobis personam eligatis canonice in pastorem quae scientia, vita et fama praepollens, tanto congruat oneri et honori, ut vestris parcatis laboribus et expensis, et apostolicum vobis favorem ex hoc valeatis plenius comparare, pro certo scientes quia si vel [Col. 0460C] persona non esset idonea vel forma canonica, nos defectum vestrum auctoritate apostolica suppleremus.

Datum Laterani, Non. Augusti, anno quarto decimo



XCVIII. EPISCOPO ZARATONIENSI ET DECANO THEBANO, ET CANTORI DAVALIENSI. Delegat inquisitionem contra episcopum Neopatrensem. (Apud Cryptam ferratam, XII Kal. Septembris.)

Dilecti filii decanus et capitulum Neopatrensis Ecclesiae nobis denuntiando monstrarunt quod venerabilis frater noster . . . eorum archiepiscopus, antequam ad dignitatis apicem ascendisset, licet esset in sacerdotali officio constitutus, comam tamen nutriens, [Col. 0460D] contra Latinos in Graecorum auxilium cum Arguro quondam Corinthi Domino tanquam laicus pariter arma sumpsit, et circa eumdem in militis officio per annum et amplius serviens, nonnullos Latinos dicitur occidisse. Verum cum postmodum per electionem quorumdam canonicorum, qui ejusdem flagitia penitus ignorabant, adeptus fuit regimen Ecclesiae memoratae, abjecta pene penitus modestia pastorali, neglexit prorsus consulere famae suae; sed ipsam potius evacuans vivendo perverse, [Col. 0461A] contemnit tanquam haereticus celebrare ac audire divina, nec, ut tenetur, per se ipsum horas canonicas Deo reddit, nec coram eo ipsas facit per ministros Ecclesiae decantari, bona ipsius ecclesiae dilapidans enormiter pro suae voluntatis arbitrio et devastans. Praeter haec autem, cum in praesentia bonae memoriae Thomae Constantinopolitani patriarchae praestitisset astantibus pluribus corporaliter juramentum quod tam possessionum quam proventuum ipsius ecclesiae portionem, per eumdem patriarcham sententialiter adjudicatam eisdem, ipsos permitteret pacifice possidere, nec super ea eosdem aliquatenus molestaret, ipse suis perversitatibus volens iniquitatum cumulum aggregare, dicto patriarcha carnis debitum exsolvente, praefatos canonicos [Col. 0461B] eadem portione auctoritate propria spoliavit, contra juramentum proprium temere veniendo. Insuper etiam idem archiepiscopus quemdam monachum in habitu monachali et quemdam alium sacerdotem, quem ad presbyteratus officium fecerat promoveri, et tres alios laicos homines ecclesiae supradictae per quosdam servientes suos suspendio jussit tradi, funem qua iidem exstiterunt suspensi eisdem servientibus manu propria tribuendo, et ipsos compellendo ad hoc flagitium in salutis suae dispendium et scandalum plurimorum. Unde nobis dicti canonici humiliter supplicarunt ut ad excessus hujusmodi corrigendos manus nostras apponere dignaremur. Nolentes igitur haec, si vera sunt, conniventibus oculis [Col. 0461C] pertransire, qui nedum arbores exstirpare inutiles, verum etiam plantare fructiferas in dominico agro tenemur, discretioni vestrae per apostolica scripta mandamus quatenus inquiratis super praemissis diligentissime veritatem, et quae inveneritis fideliter redigentes in scriptis, ea nobis sub sigillis vestris transmittatis inclusa; ut per vestram relationem instructi, securius in his procedere valeamus. Quod si non omnes . . . tu, frater episcope, cum eorum altero, etc.

Datum apud Cryptam ferratam, XII Kal. Septembris, pontificatus nostri anno quarto decimo.



XCIX. ABBATI ET CONVENTUI DE FLORE. Confirmatur eis Ecclesia Calabromariae. (Ap. Cryptam ferratam, XI Kal. Septembris.)
[Col. 0461D]

Inter vos et monachos Curacenses super Ecclesia Calabromariae, quam ipsi cum suis pertinentiis ad suum monasterium de jure spectare dicebant et a vobis minus licite detineri, diu est quaestio agitata, sed tandem venerabilibus fratribus Squillacensi et Marturano episcopis et dilecto filio abbati Sambucinae de consensu partium a nobis sub hac forma commissa, ut partibus convocatis audirent hinc inde proposita, et usque ad calculum diffinitivae sententiae appellatione postposita procedentes, si de partium voluntate existeret, causam ipsam fine debito terminarent, alioquin eamdem sufficienter instructam sub sigillis suis nobis transmittere procurarent, praefigentes partibus terminum competentem [Col. 0462A] quo se nostro conspectui praesentarent sententiam recepturae. Partibus igitur in ipsorum praesentia constitutis, proposuerunt Curacenses monachi coram ipsis quod cum ipsi pro notitia mutua et charitate fraterna quam cum abbate ac monachis Calabromariae habuerant, eisdem abbati et monachis penuria laborantibus opportuna frequenter subsidia ministrassent, demum eodem abbate defuncto, oeconomus ejusdem et monachi, tum quia eorum monasterium collapsum erat in rebus temporalibus, tum quia ob paucitatem eorum illud per ipsos regi non poterat opportune, dictum monasterium, quantum eisdem licuit, obtulerunt cellario Curacensi, recipientes ab ipsis postmodum per eorum oeconomum tam indumenta, calceamenta, [Col. 0462B] corrigas, quam etiam alia necessaria, praeter victum, qui suppetebat eisdem monachis competenter. Sed quia id sibi absque regis consensu, quem asserebant patronum ipsius ecclesiae principalem, ad vindicandum prorsus ipsam ecclesiam sufficere non credebant, charissimi in Christo filii nostri Frederici Siciliae regis illustris privilegium per manus venerabilis fratris nostri Gualteri de Palearia regni Siciliae cancellarii super eadem ecclesia impetrarunt, confirmationem capituli Sanctae Severinae, in cujus dioecesi dictum monasterium est constructum, super eodem per litteras post obtenta. Insuper etiam adjecerunt ipsi monachi Curacenses quod metropolitanus eorum, videlicet archiepiscopus [Col. 0462C] Sanctae Severinae, secundo die post consecrationem suam factum praefati capituli et dictam eisdem ecclesiam confirmavit, ipsis exinde privilegio assignato. Et cum haec omnia per testes ab eis sint sufficienter probata, super proprietate ecclesiae memoratae proponebant suam his plenius intentionem esse fundatam. Praeter haec autem Curacenses ipsi adversus vos etiam intentarunt quod cum vobis in his omnibus suum consilium propalarint, et vos super narratis fraternum eisdem auxilium et consilium promiseritis impensuros, vestrae postmodum promissionis obliti, ad nobilem virum Petrum Guiscardi, qui erat illius terrae dominus, accedentes, monasterium illud ab eo concedi vobis cum instantia postulastis. Sed cum idem id vobis [Col. 0462D] primitus denegasset, interventu conjugis suae tandem benivole annuit votis vestris. Eo itaque sic obtento, jamdictae Sanctae Severinae canonicos pro ipsa vobis ecclesia conferenda precibus propulsastis. Super quo licet emissae preces, pro eo quod electus eorum erat apud sedem apostolicam constitutus, a principio frustrarentur, comminationibus tamen ejusdem nobilis de propriis eis auferendis uxoribus, cum sint Graeci, sibi acriter intentatis, ipsam vobis ecclesiam iidem postremum confirmaverunt inviti. Post haec vero praenominato electo a sede apostolica redeunti extra sedem propriam occurristis, praedictam ab eo ecclesiam petituri. Sed cum repulsam pateretur vestra petitio in hac parte, pro eo quod idem electus nondum sedem propriam [Col. 0463A] visitarat, per impressionem tandem et violentiam nobilis memorati praedictam vobis ecclesiam compulsus est confirmare. Ad haec autem vos in nostra praesentia respondistis econtra quod licet ecclesia ipsa per oeconomum et monachos supradictos concessa fuisset monasterio Curacensi, prout ipsius monachi astruebant, concessionem talem his rationibus dicebatis penitus non tenere; tum quia per illos eadem facta fuerat qui personae non exstiterant principales, ecclesia tunc vacante; tum etiam quoniam longe ante per Kirolum quondam dicti loci Calabromariae abbatem, de consensu et voluntate suorum fratrum, tempore bonae memoriae Joachim [(247) 1Kb] primi abbatis vestri, dicta ecclesia vobis concessa fuerat, et post ipsius Kiroli obitum per [Col. 0463B] ejusdem monachos ipsius concessio exstiterat pluries innovata, processu temporis, primo quidem capituli, et secundo electi confirmationibus accedentibus, non per impressionem vel violentiam nobilis antedicti, sed potius mera eorum et libera voluntate, assignando nihilominus rationes quod privilegium antedictum Curacensibus non suffragaretur in aliquo, quia praedicta concessio, quae facta fuerat minus juste, per illud non intelligitur rationabiliter confirmata; maxime cum notam expressae contineat falsitatis, cum legatur in ipso quod Panormi per manus jam dicti cancellarii eo tempore datum fuerit quo idem utique non Panormi sed alibi longe a Panormo manebat, et rex, cujus auctoritate [Col. 0463C] fieri videbatur, tunc temporis non custodiretur ab ipso, sed a Guillelmo Capparone temere teneretur, qui etiam verum sigillum detinebat ipsius [(248) 1Kb] . Ad excusandum nempe privilegium supradictum praemissis pars monachorum Curacensium replicando respondit quod, cum dictus cancellarius a clarae memoriae Constantia imperatrice ordinarius totius regni et regis administrator exstiterit constitutus, id potuit facere ipsius regis auctoritate licenter, utpote qui vices gerebat regias in hac parte. Insuper etiam Curacenses monachi addiderunt quod, etsi dictum privilegium per manus cancellarii ob praemissa obtinere non posset robur debitae firmitatis, censeri debebat validum pro eo quod dictus rex illud ex certa scientia postmodum [Col. 0463D] confirmavit, cum ratihabitio retrotrahatur et mandato comparetur juxta legitimas sanctiones; nihilominus proponentes quod, et si neutrum privilegiorum deberet legitimum judicari, ultimum debebat eis sufficere, quod idem rex, postquam uxorem reduxit, super eadem ecclesia concessit monasterio Curacensi. Caeterum pars vestra ex adverso respondit quod, si confirmationem aliquam obtinuerunt de privilegio supradicto monachi Curacenses, ipsa nullius erat roboris vel vigoris; quia, cum ipsum privilegium a principio irritum exstitisset, rata esse non poterat obtenta taliter confirmatio; [Col. 0464A] super eo assignantes talem de privilegio ultimo rationem quod de ipso non emolumentum sed poenam deberent ipsi monachi potius reportare, quia, cum jam quaestio ipsius ecclesiae ad nostrum fuerit examen deducta, petierunt sibi rem litigiosam per potestatem saecularem concedi seu etiam confirmari. Contra confirmationem autem seu concessionem archiepiscopi allegastis quod rem a vobis possessam, et ab eodem etiam confirmatam, ipse illis concedere vel confirmare non debuit; maxime postquam in litem deducta exstitit, et ad censuram examinis nostri perlata. Unde concessio vel confirmatio hujusmodi nullius debebat censeri valoris. Propter quae super ecclesia supradicta silentium imponi Curacensibus monachis et [Col. 0464B] ab ipsorum impetitione absolvi penitus petebatis. Cum vero dicti judices super causae meritis adinvicem discordarent, et partes causam ipsam nostro potius quam eorum optarent judicio terminari, tam ipsam causam quam partes cum rationibus quae pertinebant ad eam juxta mandati nostri tenorem ad nostram praesentiam remiserunt. Demum itaque dilectis filiis Nicolao Curacensi et Hugone priore Sancti Georgii et Joseph vestris monachis nostro conspectui praesentatis, et quae acta fuerant coram judicibus supradictis et rationes alias nobis exponere procurantibus, nos illis diligenter auditis et perspicaciter intellectis, vos ab impetitione Curacensium super eadem Ecclesia per diffinitivam sententiam [Col. 0464C] prorsus absolvimus, eisdem super ipsa perpetuum silentium imponentes; praesertim cum illis regulam et institutionem Cisterciensis ordinis ab ipsa monasterii fundatione professis, absque superioris dispensatione non exstiterit ad obtinendum sic ecclesiam laborare. Nulli ergo . . . diffinitionis infrigere, etc., usque incursurum.

Datum apud Cryptam ferratam, II Kal. Septembris, pontificatus nostri anno decimo quarto.



C. ARCHIEPISCOPO ET DECANO ET CANTORI CUSENTINIS. Super eodem. (Datum ut in alia.)

Inter dilectos filios abbatem et conventum de [Col. 0464D] Flore ac monachos Curacenses super Ecclesia Calabromariae, quam ipsi cum suis pertinentiis, etc., in eumdem fere modum ut in alia usque laborare. Quocirca discretioni vestrae per apostolica scripta mandamus quatenus quod a nobis est sententialiter diffinitum, vos per censuram ecclesiasticam sublato cujuslibet contradictionis et appellationis obstaculo faciatis inviolabiliter observari. Quod si non omnes . . . tu ea, frater, archiepiscope, cum eorum altero, etc.

Datum, ut in alia per totum.



CI. NOBILI VIRO C. JUDICI TURRITANO. Adversus Ottonem imper. Siciliae inhiantem. (Datum ap. Cryptam ferratam, III Non. septembris.)
[Col. 0465A]

Cum Pisani contra prohibitionem et excommunicationem nostram Ottoni dicto imperatori ad impugnandum regnum Siciliae, quod ecclesiae patrimonium esse dignoscitur, navalem exercitum destinarint, et sit tibi et aliis Sardiniae principibus sollicite praecavendum ne si forsan contra vos vel aliquem vestrum, paci quorum invident et quieti, vellent aliquid machinari, vos inveniant imparatos, nobilitatem tuam monemus et exhortamur attentius, per apostolica scripta praecipiendo mandantes quatenus si dicti Pisani Sardiniam ingredi attentarint, [Col. 0465B] tu ipsis una cum aliis magnatibus Sardiniae totis viribus resistere non omittas. De terra vero Galuari quam tenes, nullum cum Pisanis vel aliis sine nostro speciali mandato contractum inire praesumas.

Datum apud Cryptam ferratam, III Non. Septembris, pontificatus nostri anno decimo quarto.

In eumdem fere modum scriptum est nobili viro Hugoni de Basso usque non omittas.

Datum, ut in alia per totum.



CII. TURRITANO ET ARBORENSI ARCHIEPISCOPIS. Quod consilium tribuant judici Calaritano. (Datum, ut in alia.)

Fraternitati vestrae praesentium auctoritate mandamus quatenus auditis his quae dilectus filius nobilis [Col. 0465C] vir W. judex Calaritanus super negotio Arborensi vobis duxerit proponenda, et pensatis prudenter circumstantiis rerum et personarum, temporum et locorum, salutare sibi consilium auctoritate apostolica tribuatis.

Datum, ut in alia.



CIII. TURRITANO ARCHIEPISCOPO. De matrimonio ejusdem judicis. (Datum, ut in alia.)

Dilectus filius nobilis sir W. Calaritanus judex petitorio nobis oblato suggessit quod inter ipsum et nobilem mulierem G. filiam comitis Guidonis, quam duxerat in uxorem, illa consistit linea parentelae [Col. 0465D] quae inter eos legitimum existere conjugium non permittit. Unde nobis humiliter supplicavit ut super hoc apostolico dignaremur ei suffragio providere. Quocirca fraternitati tuae per apostolica scripta mandamus quatenus assumptis venerabili fratre nostro Arborensi archiepiscopo et alio viro prudente quem dicta mulier duxerit eligendum, audias causam cum illis vel eorum altero, si ambo nequiverint vel noluerint interesse, et eam appellatione remota canonico fine decidas, faciens quod decreveris per censuram ecclesiasticam firmiter observari. Quod si praefata nobilis infra terminum quem duxeris praefigendum tibi neglexerit conjudicem [Col. 0466A] assignare, tu nihilominus secundum formam praescriptam in causa procedas; praesertim si carnalis commistio, sicut accepimus, inter eos non fuerit subsecuta.

Datum, ut in alia.



CIV. HIEROSOLYMITANO PATRIARCHAE APOSTOLICAE SEDIS LEGATO. De causa Comestabuli regni Cypri. (Laterani, VIII Kal. Octobris.)

Gravi nobis dilectus filius nobilis vir G. Montis-Beliardi regni Hierosolymitani comestabulus conquestione monstravit quod cum ipse charissimum in Christo filium nostrum Hugonem Cypri regem illustrem [Col. 0466B] et regnum ejus sicut bajulus fideliter custodierit, idem rex, postquam ad legitimam pervenit aetatem, ipsi pro bonis mala retribuens, eumdem et suos, licet in ipsum defectum aliquem non invenerit, sine judicio curiae a regno ejus ejecit, et sibi abstulit terram suam. Licet autem dictus nobilis viribus, sicut asserit, jus suum recuperare potens existat, ob reverentiam tamen apostolicae sedis et terrae sanctae necessitatem, cui ex hoc posset periculum imminere, viribus adhuc uti noluit contra eum, sed potius ratione. Quocirca fraternitati tuae per apostolica scripta mandamus quatenus dictum regem efficaciter moneas et prudenter inducas ut pro reverentia apostolicae sedis et nostra necnon terrae sanctae subsidio, in quo idem nobilis strenue [Col. 0466C] proponitur laborare, ipsum in gratiam suam recipiens, sine difficultate sibi restituat jura sua; injungendo nihilominus nobili memorato ut eidem regi servitium exhibeat et honorem. Licet autem non intelligamus ad praesens super hoc aliud expressius injungendum, tibi tamen, de quo plene confidimus, vices nostras duximus committendas ut praevia ratione procedas sicut providentia dictaverit procedendum.

Datum Laterani, VIII Kal. Octobris



CV. PATRIARCHAE ANTIOCHENO. De revocanda uxore O. de De Impera (Laterani, VIII Kal. Octobris.)

[Col. 0466D] Querelam dilecti filii nobilis viri O. de Dempera [(249) 1Kb] recepimus continentem quod, licet ipse nobilem mulierem E. sororem charissimi in Christo filii nostri Hugonis Cypri regis illustris legitime duxerit in uxorem, et inter eos matrimonium consummatum exstiterit commistione carnali, nobilis tamen vir R. nepos illustris regis Armeniae sibi eamdem illicite copulans, in animae suae periculum ipsam detinere praesumit. Quocirca fraternitati tuae per apostolica scripta mandamus quatenus partibus convocatis audias causam, et si de partium fuerit voluntate, ipsam canonico fine decidas; alioquin inquisita super his plenius veritate, nobis eam fideliter [Col. 0467A] nuntiare procures, ut de vultu nostro judicium prodeat aequitatis.

Datum Laterani, VIII Kalend. Octobris.



CVI. PRIORI ET FRATRIBUS SANCTI BARTHOLOMAEI DE TRISULTO CARTHUSIENSIS ORDINIS TAM PRAESENTIBUS QUAM FUTURIS EREMITICAM VITAM PROFESSIS IN PERPETUUM. De confirmatione privilegiorum. (Laterani, II Kal. Octobris.)

Vinea culturae coelestis, in qua manu divina Carthusiensis est ordo plantatus, ita jam palmites suos longe lateque diffudit flores producentes et fructus [Col. 0467B] uberes ac suaves ut eorum delectati fragrantia decreverimus juxta nos ipsius desiderabile germen habere, non solum ut ejus intercessionibus apud Dominum efficacius adjuvemur, verum etiam ut ipse ordo ex apostolicae sedis vicinitate familiarius sibi jungatur in visceribus charitatis. Unde nos ecclesiam Sancti Bartholomaei de Trisulto jamdudum ordini vestro concessimus, facientes ibidem construi monasterium secundum ipsius ordinis instituta. Vestris igitur justis precibus annuentes, praefatum Sancti Bartholomaei monasterium, in quo divino estis obsequio mancipati, sub beati Petri et nostra protectione suscipimus et praesentis scripti privilegio communimus. In primis siquidem statuentes ut eremiticus ordo, qui secundum Deum et institutionem [Col. 0467C] Carthusiensium fratrum in eodem loco per nos institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium inpraesentiarum rationabiliter obtinet, aut in futurum, etc., usque consistant. Terminos autem qui domui vestrae provide sunt statuti, auctoritate apostolica confirmamus. Qui profecto sunt hi, videlicet Rivus veniens de Guarcino usque dum jungitur flumini Colopardi apud Sanctum Calixtum de Antonna, inde tenditur circumeundo per Sanctum Gregorium de Obscurano, per Lavacellum, per Sanctum Aegidium de colle, per collem de Arella, inde descenditur ad rivum Vallis ex parte Casemarii, ad [Col. 0467D] ecclesiam Sanctae Mariae de Macena. Ibi ex altera parte vallis incipiunt quaedam montana usque contra Petrammalam pervenientia per haec loca, videlicet Sanctum Joannem de Pratellis, Sanctum Angelum de Mortaria, vallem Fraxinorum. A Petramala itur circumeundo per montana usque dum venitur ad Campum vanum supra Guarcium; et inde descenditur per vallem citra Guarcinum usque ad rivum ejusdem castri in principio nominatum. Ad instar quoque felicis memoriae Coelestini papae praedecessoris nostri, qui capitula subsequentia ordini vestro concessit, sicut in ejus privilegio nos ipsi perspeximus contineri, auctoritate apostolica interdicimus et sub interminatione anathematis prohibemus ne quis infra praedictos terminos domus vestrae hominem [Col. 0468A] capere, furtum seu rapinam committere, aut ignem apponere, vel homicidium perpetrare audeat, aut homines venientes ad domum vestram vel redeuntes, ab ea quomodolibet perturbare, ut ob reverentiam Dei et domus vestrae infra praefatos terminos non solum vos et fratres vestri, sed etiam alii plena pace gaudeant et quiete. Liceat quoque vobis clericos vel laicos liberos et absolutos e saeculo fugientes ad conversionem vestram recipere, et eos absque ullius condradictione in vestro collegio retinere. Prohibemus insuper ut nulli fratrum vestrorum post factam in eodem loco professionem absque licentia sui prioris fas sit de claustro vestro discedere. Discedentem vero absque litterarum communium cautione nullus audeat retinere. Sane [Col. 0468B] laborum vestrorum quos propriis manibus vel sumptibus colitis, sive de vestrorum animalium nutrimentis, nullus a vobis, etc., usque praesumat. Adjicientes quoque statuimus ut infra dimidiam leugam a terminis possessionum vestrarum nulli religioso liceat quodlibet aedificium de novo construere vel possessiones acquirere sine vestro consensu vel Romani pontificis licentia speciali. Consecrationes vero altarium seu basilicarum, ordinationes clericorum vestrorum qui ad sacros ordines fuerint promovendi, a dioecesano suscipiatis episcopo communionem et gratiam apostolicae sedis habente, si ea vobis gratis et absque pravitate aliqua voluerit exhibere. Alioquin liceat vobis quemcunque malueritis catholicum adire antistitem, qui nimium nostra fultus [Col. 0468C] auctoritate vobis quod fuerit postulatum impendat. Insuper auctoritate apostolica inhibemus ne dioecesanus episcopus vel alia quaecunque persona vos ad synodos vel conventus ire forenses, seu judicio saeculari de vestra propria substantia vel possessionibus vestris subjacere compellat, nec ad domum vestram non vocatus ratione ordinis celebrandi, causas tractandi, vel aliquos publicos convocandi conventus venire praesumat, nec regularem electionem vestri prioris impediat, aut de instituendo vel removendo eo qui pro tempore fuerit contra statuta Carthusiensis ordinis se aliquatenus intromittat. Porro si dioecesanus episcopus vel alii ecclesiarum rectores in monasterium vestrum, etc., usque [Col. 0468D] decernimus irritandam; nec litterae illae habeant firmitatem quas tacito nomine Carthusiensis ordinis contra tenorem apostolicorum privilegiorum constiterit impetrari. Statuimus etiam ut propter interdictum terrae commune monasterium vestrum, excommunicatis et interdictis exclusis, a divinis non cogatur officiis abstinere. Obeunte vero te nunc ejusdem loci priore, etc., usque profutura. Salva sedis apostolicae auctoritate. Si qua igitur in futurum, etc. Cunctis autem eidem loco, etc. usque in finem.

Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii II Kal. Octobris, indictione XIV, Incarnationis Dominicae anno 1211, pontificatus vero domini Innocentii papae III anno quarto decimo.



CVII. PRIORI ET FRATRIBUS CARTHUSIENSIBUS De presbytero qui causavit aborsum. (Laterani, IV Non. Octobris.)
[Col. 0469A]

[(250) 1Kb] Sicut ex vestrarum tenore perpendimus litterarum, cum quidam presbyter vestri ordinis, qui prius fuerat niger monachus, quamdam mulierem praegnantem, cum qua contraxerat consuetudinem inhonestam, et quae asserebat se concepisse ab eo, per zonam arripuerit quasi ludens, ipsa postmodum mulier sic ex eo se asserit fore laesam quod occasione hujusmodi abortivit. Propter quod idem presbyter proborum virorum usus consilio, se ipsum duxit ab altaris ministerio sequestrandum. Quare [Col. 0469B] nobis humiliter supplicastis ut cum eo misericorditer agere dignaremur. Nos vero devotioni vestrae insinuatione praesentium respondemus quod, si nondum erat vivificatus conceptus, poterit ministrare; alioquin ab altaris officio [(251) 1Kb] debet abstinere.

Datum Laterani, IV Non. Octob. pontificatus nostri anno quarto decimo.



CVIII. UNIVERSIS ARCHIEPISCOPIS ET EPISCOPIS AD QUOS LITTERAE ISTAE PERVENERINT. De terminandis pacifice litibus Carthusiensium et Cisterciensium. (Laterani, IV Non. Octobris.)

[Col. 0469C] Cum inter omnes religiosos nostri temporis viros Cisterciensis et Carthusiensis ordinum fratres magna per Dei gratiam polleant honestate, si quam forsitan inter eos, humani generis inimico disseminante zizania, materia litis exoritur, per quam apud eos sanctae quietis otium perturbetur, nos, qui puritatem religionis ipsorum ferventi charitate zelamur, non possumus non moveri, scientes quod contentiones hujusmodi, a suo proposito alienae, religionis maculant puritatem, cum secundum Apostolum servum Dei non oporteat litigare. Ut igitur diabolicae fraudis astutia quae, ut in eis religionem commaculet, lites suscitat inter ipsos, per apostolicae sollicitudinis studium celeriter elidatur, universitati vestrae per apostolica scripta mandamus quatenus, [Col. 0469D] cum in dioecesibus vestris aliqua fuerit inter eos materia litis exorta, vos sine mora partes vestras interponatis ad pacem inter eos amicabiliter reformandam. Quod si forsan hoc modo provenire non poterit, sine sumptu et strepitu causam inter eos mediante justitia terminetis, facientes quod decreveritis per censuram ecclesiasticam sublato cujuslibet contradictionis et appellationis obstaculo firmiter observari.

Datum Laterani, IV Non. Octobris, pontificatus nostri anno quarto decimo



CIX. CHARISSIMO IN CHRISTO FILIO NOSTRO HENRICO ILLUSTRI CONSTANTINOPOLITANO IMPERATORI. Ut castrum de Situm restituat Templariis. (Laterani, III Non. Octobris.)
[Col. 0470A]

[(252) 1Kb] Grave gerimus et molestum quod, cum tu et alii crucesignati ad hoc debueritis circa captionem et detentionem imperii Romaniae intendere principaliter ut per illud subveniretis commodius terrae sanctae, tu non solum eidem nullum curasti adhuc subsidium ministrare, verum etiam fratribus militiae Templi, qui pro ipsius terrae defensione totis viribus elaborant, infers molestias et jacturas, castrum de Situm super Ravenica cum pertinentiis suis ipsis auferens pro tuae arbitrio voluntatis. Et licet jam [Col. 0470B] saepe pro restitutione ipsius tibi direxerimus scripta nostra, tu tamen preces nostras pertransisti hactenus aure surda, prout debueras non attendens quam benigne ac efficaciter tuas preces curaverimus exaudire, quantumve nostrum auxilium tibi fuerit hactenus opportunum: quod si tibi forsan, tua promerente duritia, duxerimus subtrahendum, experimento cognosces quantum tibi utile fuerit, quantumve subtractum afferat detrimentum. Quocirca serenitatem tuam rogamus atque monemus et exhortamur in Domino quatenus castrum praefatum cum pertinentiis ejus sine difficultate restituas fratribus antedictis et nullam super eo de caetero ipsis molestiam inferas vel gravamen. [Col. 0470C] Alioquin, cum eis ulterius nolimus, sicuti nec debemus, in suo jure deesse, qui sumus omnibus in justitia debitores, pro certo cognoveris quod super hoc officii nostri debitum exsequemur.

Datum Laterani, III Non. Octobris, pontificatus nostri anno quarto decimo.



CX. THEBANO CAPITULO. Confirmat remissionem crusticae. (Laterani, Kal. Octobris.)

Ex parte vestra fuit propositum coram nobis quod, cum vos nobilibus viris Oddoni de Roca domino Atheniensi et G. nepoti ejus trecenta viginti hyperpera et amplius teneremini nomine crusticae reddere annuatim, dictus Oddo medietatem ipsius [Col. 0470D] crusticae pertinentem ab ipsum vobis pia liberalitate remisit; pro remissione vero medietatis alterius praefato G. quingenta hyperpera solvere certo termino promisistis. Unde cum nobilis vir Gaufridus princeps Achaiae, ad quem ratione feudi dicta crustica pertinebat, remissionem hujusmodi liberaliter acceptarit, nobis humiliter supplicastis ut remissionem eamdem dignaremur vobis auctoritate apostolica confirmare. Nos igitur vestris precibus inclinati, remissionem crusticae memoratae, sicut pie ac provide facta est, et in authenticis inde confectus plenius continetur, auctoritate apostolica confirmamus et praesentis scripti patrocinio communimus. [Col. 0471A] Nulli ergo . . . nostrae confirmationis, etc., usque incursurum.

Datum Laterani, Kal. Octobris pontificatus nostri anno quarto decimo.



CXI. ARCHIEPISCOPO ET DILECTIS FILIIS DECANO ET T. CANONICO THEBANIS. Ejusdem argumenti cum epistola 155 libri XIII.

Venerabiles fratres nostri Davaliensis et Cardicensis episcopi per suas nobis litteras intimarunt quod, cum causam quae super domo de Iheracomite ac rebus aliis valentibus duo millia sexcenta et decem et octo hyperpera inter dilectos filios fratres militiae Templi ex parte una et venerabilem fratrem nostrum Patracensem archiepiscopum ex altera [Col. 0471B] vertebatur, eis et dilecto filio Nazarocensi [(253) 1Kb] electo duxerimus committendam, ipsi, cum idem electus eis commiserit vices suas, et eisdem constiterit plenius praedictos fratres rebus praefatis fuisse contra justitiam spoliatos, possessionem earum salva quaestione proprietatis, de prudentum virorum consilio sententialiter adjudicarunt eisdem, et condemnantes praefatum archiepiscopum in moderatis expensis, in eos qui praesumerent eorum sententiae contraire excommunicationis sententiam promulgarunt. Quocirca discretioni vestrae per apostolica scripta mandamus quatenus praedictas sententias, diffinitivam videlicet, sicut est justa, per censuram ecclesiasticam, et excommunicationis, sicut [Col. 0471C] rationabiliter est prolata, usque ad satisfactionem idoneam faciatis auctoritate nostra sublato appellationis obstaculo firmiter observari. Quod si non omnes . . . tu, frater archiepiscope, cum eorum altero ea, etc.

Datum Laterani, II Kal. Octobris pontificatus nostri anno quarto decimo.



CXII. AVELONENSI EPISCOPO, ET DILECTO FILIO THESAURARIO ET T. CANONICO THEBANIS. Confirmatur compositio facta inter archiepiscopum et capitulum Atheniense. (Laterani, II Kal. Octobris.)

Dilecti filii Atheniense capitulum nobis humiliter [Col. 0471D] supplicarunt ut compositionem inter eos ex parte una et venerabilem fratrem nostrum eorumdem archiepiscopum ex altera super ipsius ecclesiae redditibus ac facultatibus amicabiliter initam auctoritate dignaremur apostolica confirmare. Quocirca discretioni vestrae per apostolica scripta mandamus quatenus compositionem ipsam, sicut ad utilitatem Ecclesiae sine pravitate provide facta est et ab utraque parte sponte recepta, ac in authentico inde confecto plenius continetur, faciatis per censuram ecclesiasticam appellatione remota firmiter observari. Quod si non omnes . . . tu ea, frater episcope, cum eorum altero ea, etc.

[Col. 0472A] Datum Laterani, II Kalend. Octobris, pontificatus nostri anno quarto decimo.



CXIII. ARCHIPRESBYTERO SANCTI LAURENTII, ABBATI SANCTI GEMINI ET SANCTAE MARIAE NOVAE ET SANCTI ANGELI DE SPATA, SANCTI STEPHANI DE PLATEA FRAIANORUM. Confirmatur eis relaxatio procurationum. (Laterani, VIII Id. Octobris.)

Cum a nobis petitur, etc., usque effectum. Eapropter, dilecti in Domino filii vestris justis postulationibus grato concurrentes assensu, relaxationem procurationum quam venerabilis frater noster Raynerius Viterbiensis episcopus sponte ac provide vobis indulsit, sicut pie ac provide facta est, et in instrumentis publicis noscitur contineri, auctoritate [Col. 0472B] apostolica confirmamus et praesentis scripti patrocinio communimus. Decernimus ergo, etc., usque nostrae confirmationis, etc., usque incursurum.

Datum Laterani, VIII Idus Octobris, pontificatus nostri anno quarto decimo.



CXIV. ABBATI SANCTI STEPHANI BONONIENSIS, ET MAGISTRO GREGORIO DECRETORUM DOCTORI BONONIAE COMMORANTI. Ut suspendant episcopum Alexandrinum. (Laterani, IV Id. Octobris.)

Illius testimonium invocamus qui testis est in coelo fidelis quod quantum ipse nobis donare dignatur, a quo est omne datum optimum et omne donum [Col. 0472C] perfectum, negotia quae ad sedem apostolicam perferuntur cum puritate ac honestate tractare ac expedire curamus, venalitatis vitium, quod ex cupiditate procedit, quae radix est omnium vitiorum, omnimodis detestantes; sicut etiam illi possunt perhibere testimonium veritati qui pro diversis negotiis exsequendis ad Romanam Ecclesiam frequenter accedunt, quam per divini muneris gratiam ab hujusmodi labis contagio servare satagimus expiatam; ut quod gratis accepimus, gratis demus, nullatenus sustinentes quod in causis ecclesiasticis aliqua pactio vel conventio seu etiam promissio intercedat, quatenus si quid interdum post finem negotii fuerit exhibitum, non per necessitatem extortum, sed per devotionem appareat esse collatum. Verum mirari [Col. 0472D] cogimur et moveri super eo quod ab Alexandrino episcopo didicimus attentatum, ex juramento quod ipsemet praestitit in causa quae inter ipsum et quosdam mercatores Romanos coram vobis ex delegatione nostra exstitit ventilata; qui cum ab eo quamdam repeterent pecuniae quantitatem, quam Romae suis procuratoribus mutuaverant litteras ejus habentibus de mutuo contrahendo, ipse suum recognoscens esse sigillum, quod litteris erat impressum, sed negans eas de sua conscientia processisse, constanter asseruit quod centum libras eis solverat pro expensis, et potestatem illis concesserat ut si possent forsitan obtinere quod [Col. 0473A] Ecclesiae quae ad Alexandrinam Ecclesiam, sicut olim statutum fuerat accedebant, ire ad eam minime tenerentur, et quod idem episcopus octo locorum Ecclesias pacifice possideret, usque ad centum quinquaginta libras mutuum contrahere liceret eisdem; si vero impetrare possent ut omnes possessiones ecclesiae Sancti Martini de Foris ad Alexandrinam ecclesiam pertinerent, usque ad trecentarum librarum summam possent libere a mercatoribus mutuare. Ex his quidem evidenter apparet quid de nobis idem episcopus senserit, quos ad bona ecclesiastica concedenda per interventum pecuniae induci posse putabat, quidve dari mandaverit pro bonis ecclesiasticis obtinendis, cum expresse taxaverit quantam pro istis et quantam pro illis possent [Col. 0473B] pecuniam mutuare. Quia vero non solum a malo, sed ab omni specie mali praecipit Apostolus abstinere, nos zelo ecclesiasticae honestatis accensi, tantae praesumptionis ac turpitudinis malum corrigere cupientes, per apostolica vobis scripta praecipiendo mandamus quatenus auctoritate nostra suffulti praefatum episcopum ab exsecutione pontificalis et sacerdotalis officii, sublato cujuslibet contradictionis et appellationis obstaculo, publice suspendatis, ut ejus exemplo similia caeteri agere pertimescant, facientes sententiam suspensionis hujusmodi per censuram ecclesiasticam firmiter observari.

Datum Laterani, IV Idus Octobris, pontificatus nostri anno quarto decimo.



CXV. NOBILI MULIERI M. FILIAE SANCII QUONDAM REGIS PORTUGALENSIS. Recipitur sub protectione sedis apostolicae. (Laterani, III Id. Octobris.)
[Col. 0473C]

[(254) 1Kb] Olim ad petitionem inclytae memoriae Sancii patris tui regis Portugalensis testamentum quod fecerat in mortis articulo constitutus duximus confirmandum. Verum quia dubitas ne super his quae tibi eodem testamento legavit ab aliquibus tibi molestia inferatur, nobis humiliter supplicasti ut eadem tibi auctoritate dignaremur apostolica confirmare. Nos igitur tuis precibus inclinati, personam tuam cum omnibus bonis quae inpraesentiarum rationabiliter possides, aut in futurum justis modis praestante [Col. 0473D] Domino poteris adipisci, sub beati Petri et nostra protectione suscipimus; et tam Baucias, Tuias et Aoruca cum pertinentiis suis, quae jamdictus pater et mater tua cum omnibus filiis et filiabus suis tibi donavit, quam haereditates quas tibi nobiles mulier, V. Egee nomine, quae te nutrivit et adoptavit in filiam, haereditario tibi jure concessit, sicut juste ac pacifice possides, devotioni tuae auctoritate apostolica confirmamus et praesentis scripti patrocinio communimus. Nulli ergo, etc., nostrae protectionis et confirmationis, etc., usque incursurum.

Datum Laterani, III Idus Octobris, pontificatus nostri anno XIV.



CXVI. ARCHIEPISCOPO COMPOSTELLANO, ET ULIXBONENSI ET EGITANIENSI EPISCOPIS Super eodem. (Laterani, Non. Octobris.)
[Col. 0474A]

Olim ad petitionem inclytae memoriae Sancii regis Portugalensis testamentum quod fecerat in mortis articulo constitutus duximus confirmandum. Verum quia nobilis mulier M. filia regis ipsius dubitat ne super his quae sibi eodem testamento legavit ab aliquibus ei molestia inferatur, nobis humiliter supplicavit ut eadem sibi confirmare auctoritate apostolica dignaremur. Nos igitur ipsius precibus inclinati, personam suam cum omnibus bonis, etc., ut in confirmatione [Col. 0474B] in eumdem fere modum usque sicut ea juste ac pacifice possidet, eidem curavimus auctoritate apostolica confirmare. Quocirca fraternitati vestrae per apostolica scripta mandamus quatenus, si quis praedictam nobilem super bonis praedictis praesumpserit temere molestare, vos illum a praesumptione sua per censuram ecclesiasticam sublato appellationis obstaculo ratione praevia compescatis. Quod si non omnes his exsequendis, etc., duo vestrum ea nihilominus exsequantur.

Datum Laterani, Nonis Octobris, pontificatus nostri anno quarto decimo.



CXVII. NOBILIBUS MULIERIBUS TARASIAE REGINAE ET S. FILIABUS S. QUONDAM REGIS PORTUGALENSIS. Super eodem. (Laterani, III Non. Octobris.)
[Col. 0474C]

Olim ad petitionem inclytae memoriae Sancii patris vestri regis Portugalensis testamentum quod fecerat in mortis articulo constitutus duximus confirmandum. Verum quia dubitatis ne super his quae vobis eodem testamento legavit ab aliquibus vobis molestia inferatur, nobis humiliter supplicastis ut eadem vobis confirmare auctoritate apostolica dignaremur. Nos igitur vestris precibus inclinati, personas vestras cum omnibus bonis quae inpraesentiarum rationabiliter possidetis, aut in futurum justis modis praestante Domino poteritis adipisci, [Col. 0474D] sub beati Petri et nostra protectione suscipimus, et castrum Montismajoris et villam Hisguerra, quod tibi reginae Tarasiae, et castrum de Alanquer, quod tibi S. cum pertinentiis eorumdem dictus pater cum omnibus filiis et filiabus suis donavit, sicut ea juste ac pacifice possidetis, devotioni vestrae auctoritate apostolica confirmamus et praesentis scripti patrocinio communimus. Nulli ergo, etc., nostrae protectionis et confirmationis, etc., usque incursurum.

Datum Laterani, III Nonas Octobris, pontificatus nostri anno quarto decimo.



CXVIII. COMPOSTELLANO ARCHIEPISCOPO, ET ZAMORENSI ET ASTORICENSI EPISCOPIS. De eodem. (Laterani, Non. Octobris.)
[Col. 0475A]

Olim ad petitionem inclytae memoriae Sancii regis Portugalensis testamentum quod fecerat in mortis articulo constitutus duximus confirmandum. Verum quia nobiles mulieres, Tarasia Regina et S. filiae regis ipsius, dubitant ne super his quae sibi dictus rex eodem testamento legavit ab aliquibus eis molestia inferatur, nobis humiliter supplicarunt ut eadem eis confirmare auctoritate apostolica dignaremur. Nos igitur ipsarum precibus inclinati, personas suas cum omnibus bonis, etc., ut in confirmatione [Col. 0475B] in eumdem fere modum, usque sicut ea juste ac pacifice possident, ipsis curavimus auctoritate apostolica confirmare. Quocirca fraternitati vestrae per apostolica scripta mandamus quatenus, si quis praedictas nobiles super bonis praedictis praesumpserit temere molestare, vos illum a praesumptione sua per censuram ecclesiasticam, sublato appellationis obstaculo, ratione praevia compescatis. Quod si non omnes, etc., nihilominus exsequantur.

Datum Laterani, Non. Octobris, pontificatus nostri anno quarto decimo.



CXIX. PRIORI ET CONVENTUI SANCTI VINCENTII ULIXBONENSIS. Confirmatur compositio facta cum episcopo Ulixbonensi. (Laterani, Non. Octobris.)
[Col. 0475C]

Cum a nobis petitur quod justum est, et honestum, etc., usque effectum. Eapropter, dilecti in Domino filii, etc., usque assensu, compositionem quam dilecti filii F. prior et P. cantor Alcobatiae judices a sede apostolica delegati super libertate, exemptione ac aliis rebus monasterii vestri inter vos et venerabilem fratrem nostrum episcopum Ulixbonensem fecerunt, sicut sine pravitate provide facta est et ab utraque parte sponte recepta, et in eorum authentico continetur, auctoritate apostolica confirmamus et praesentis scripti patrocinio communimus. Nulli ergo, etc., nostrae confirmationis, etc., usque incursurum.

[Col. 0475D] Datum Laterani, Non. Octobris, pontificatus nostri anno quarto decimo.



CXX. ABBATI, SUPERIORI ET SACRISTAE ALCOBATIAE ULIXBONENSIS DIOECESIS. Super eodem. (Laterani, Non. Octobris.)

Dilecti filii prior et conventus monasterii Sancti Vincentii Ulixbonensis a nobis humiliter postularunt ut compositionem quam dilecti filii F. prior et P. cantor Alcobatiae, judices a sede apostolica delegati super libertate, exemptione ac rebus aliis ejusdem monasterii, inter ipsos et venerabilem fratrem [Col. 0476A] nostrum episcopum Ulixbonensem fecerunt, prout in eorum authentico continetur, apostolico dignaremur munimine roborare. Ideoque discretioni vestrae per apostolica scripta mandamus quatenus compositionem ipsam, sicut sine pravitate provide facta est et ab utraque parte sponte recepta, faciatis per censuram ecclesiasticam, sublato appellationis obstaculo, inviolabiliter observari. Quod si non omnes, etc., usque exsequantur.

Datum Laterani, Non. Octobris, pontificatus nostri anno quarto decimo.



CXXI. LUNDENSI ARCHIEPISCOPO, ET EPISCOPO RIGENSI De dispensatione obtenta per falsitatem. (Laterani, VII Id. Novembris.)

[Col. 0476B] Ad nostram noveritis audientiam pervenisse quod Strango civis Lundensis, per suggestionem falsitatis et veritatis suppressionem, in quarto affinitatis gradu, quo suam contingit uxorem, a nobis dispensationis litteras impetravit. Asseruit namque quod ante contractum matrimonium gradum affinitatis ejusdem ignorarat omnino, ac sibi vitae periculum imminebat nisi cohabitaret eidem. Quod utique a veritate, sicut accepimus, est penitus alienum. Quin potius, si hujusmodi copula permittatur, quamplures exemplo ipsius ad contractus illicitos aspirabunt, nec ab eis poterunt cohiberi. Quocirca fraternitati vestrae per apostolica scripta mandamus quatenus, vocatis qui fuerint evocandi, si praemissis veritas suffragatur, cum intentionis nostrae non fuerit [Col. 0476C] hujusmodi precatori mendaci dispensationis beneficium indulgere, litteris illis nequaquam obstantibus, quod canonicum fuerit sublato appellationis obstaculo statuatis, facientes quod decreveritis per censuram ecclesiasticam firmiter observari.

Datum Laterani, VII Idus Novembris, pontificatus nostri anno quarto decimo.



CXXII. CESARAUGUSTANO ET TYRASONENSI EPISCOPIS, ET R. LAIN ARCHIDIACONO JACCENSI OSCENSIS DIOECESIS. De electione episcopi Pampilonensis. (Laterani, Non. Novembris.)

Ne vinea Domini Sabaoth redigatur in solitudinem ex neglectu, et uvas non valens producere, [Col. 0476D] tribulos germinet atque spinas, oportet nos in eam mittere operarios, cum ipsam personaliter excolere non valeamus, qui exstirpatis nocivis et amputatis superfluis, ac propaginibus subrogatis, ad fructus producendum optatos habilem eam reddant. Sane ex litteris Pampilonensis conventus nostris est auribus intimatum quod, cum venerabilis frater noster episcopus et dilecti filii de Aoeies [(255) 1Kb] archidiaconus Oscensis et decanus Tyrasonensis judices delegati a nobis, Joannem quondam eorum episcopum a Pampilonensi Ecclesia removissent, ac sub poena excommunicationis injunxissent eisdem ut electionem de persona idonea celebrarent, ipsique [Col. 0477A] charissimo in Christo filio illustri regi Navarrae mandatum hujusmodi ostendissent, idem id non sustinens patienter, ad sedem apostolicam appellavit, et inhibuit eis ne aliquatenus eligerent sine ipso, graves minas intentans tam illis qui eligerent quam ei qui electionem reciperet de se factam. Propter quod ipsi ultra terminum ad eligendum sibi praefixum eligere differentes, excommunicationis sententiam incurrerunt. Postmodum vero redeuntes ad cor, et Deum homini praeferentes, absolutionis beneficium impetrarunt, juratoria juxta formam Ecclesiae praestita cautione: ex qua sumpta occasione rex idem totum fere conventum, praeter septem qui favebant eidem, et divina officia celebrarant excommunicationis sententia parvipensa, a [Col. 0477B] regno suo prorsus ejecit, personatus eorum, beneficia ac quaelibet bona Ecclesiae, quae ad dispositionem pertinebant illorum, pro suae occupans arbitrio voluntatis. Praeterea idem episcopus, defuncto bonae memoriae P. Eximinii mensae ipsorum archidiacono, archidiaconatum illius fretus regis potentia eisdem contradicentibus occupavit, ipsum M. Petri post interpositam ad nos appellationem assignans, licet de antiqua et approbata consuetudine Pampilonensis Ecclesiae assignatio archidiaconatus ejusdem simul ad episcopum et capitulum pertineret. Propter quod non modicum scandalum est exortum, quia, sicut fama publica protestatur, dictus M. pro collatione archidiaconatus illius quatuor millia praefato episcopo praestitit obolorum, et conventus nihil [Col. 0477C] de sua mensa recepit a tempore quo dictus archidiaconatus fuit collatus eidem. Unde non immerito metuunt quod bona mensae ad nihilum redigi debeant, si dictus M. non removeatur ab illo. Ipse namque eleemosynae ac infirmariae bona destruxit dissolute vivendo, et archidiaconatum Sanctae Gemmae, cui tunc temporis praesidebat, ignorante capitulo pro magna pecuniae quantitate pignori cuidam militi obligavit, quem jam per octo annos detinuit et adhuc detinet idem miles. Idem quoque episcopus ad alienationes illicitas manus extendens, castra de Huarch et Montejardin, quae inter bona Pampilonensis Ecclesiae pretiosissima reputantur, irrequisito capitulo praedicto regi concessit, qui ea detinet [Col. 0477D] violenter in enorme ipsius Ecclesiae detrimentum. In cujus praejudicium praefatus episcopus, ante latam in eum remotionis sententiam, multa de bonis ejus illicite alienare praesumpsit, non solum capituli verum etiam illorum irrequisito assensu quos ei coadjutores duximus deputandos. Porro praefatus M. quia idem conventus mandato praedictorum judicum paruerunt, in eorum Ecclesia saeculares clericos introduxit, qui spreta sententia judicum eorumdem, in ipsa cum excommunicatis praefatis divina non metuunt celebrare. Cum igitur saepedicta Ecclesia sit adeo, sicut asseritur, desolata, quod, nisi ei per nostrae sollicitudinis studium succurratur, [Col. 0478A] vix addicere valeat ut resurgat, et excommunicatorum illorum malitia faciente quasi redacta in solitudinem, spinas et tribulos jam coeperit germinare, discretioni vestrae per apostolica scripta mandamus et districte praecipimus quatenus ad praefatam Ecclesiam personaliter accedentes, et habentes prae oculis solum Deum, ac super statu ipsius inquisita plenius et cognita veritate, auctoritate nostra, gratia, odio, et mundano timore postpositis, ex ea evellatis nociva, et plantetis utilia, ac, revocatis ejectis, detis capitulo eligendi sibi pontificem liberam facultatem, injungentes eisdem ut vobis praesentibus electionem de persona idonea canonice satagant celebrare; ea vero quae de bonis ipsius Ecclesiae tam ab ipso episcopo quam ab aliis alienata [Col. 0478B] inveneritis illicite vel distracta, ad jus et proprietatem ipsius legitime revocantes, et illa quae sunt per violentiam occupata cum fructibus perceptis ex eis, sicut justum fuerit, capitulo restitui facientes, super mensae archidiaconatu praedicto quod canonicum fuerit statuatis: in his omnibus appellatione postposita processuri, contradictores, si qui fuerint, vel rebelles per censuram ecclesiasticam compescendo, nullis litteris veritati et justitiae praejudicantibus a sede apostolica impetratis. Quod si non omnes, etc., duo vestrum, etc.

Datum Laterani, Non. Novembris, pontificatus nostri anno quarto decimo.



CXXIII. EPISCOPO ET DILECTIS FILIIS ABBATI SANCTI VICTORIS ET CANCELLARIO PARISIENSI. Scribitur pro monachis Vezeliacensibus. (Laterani, II Id. Novembris.)
[Col. 0478C]

[(256) 1Kb] Dilecti filii abbas et conventus Virziliacensis sua nobis insinuatione monstrarunt quod, cum nobilis vir comes Nivernensis ab eorum monasterio pro ipsius custodia duas procurationes, in Pascha videlicet et festo beatae Mariae Magdalenae, exigeret annuatim, et in receptione ipsarum ipsum monasterium enormiter aggravaret maxima militum et servientum multitudine constipatus, iidem mille quingentas marcas argenti super procurationibus illis ei tali conditione mutuo concesserunt ut in unaquaque praedictarum solemnitatum, si Virziliacum accederet, [Col. 0478D] quinquaginta libris Antissiodorensis monetae pro moderata esset procuratione contentus, nec plus pro illa posset exigere donec ipsi monasterio redderet praetaxatam pecuniae quantitatem. Verum nunc, sicut dicitur, ut dictum possit monasterium in praefatis procurationibus aggravare, terrae suae questam indixit pro eadem pecunia persolvenda. Cum igitur jus suum in injuriam convertere non debeat idem comes, discretioni vestrae per apostolica scripta mandamus atque praecipimus quatenus, si forsitan saepedictum monasterium per immoderatam procurationem gravare voluerit, vos ipsius immoderantiam, gratia, odio et timore postpositis, redigatis [Col. 0479A] ad justum sublato appellationis obstaculo moderamen, contradictores per censuram ecclesiasticam appellatione postposita compescendo. Quod si non omnes, etc., tu, frater episcope, cum eorum altero, etc.

Datum Laterani, II Idus Novembris, pontificatus nostri anno decimo quarto.



CXXIV. EPISCOPO, ET DILECTIS FILIIS ABBATI SANCTI LUPI, ET DECANO TRECENSI. Pro iisdem. (Laterani, II Id. Novembris.)

Cum, sicut dilectis filiis abbate et conventu Virziliacensibus intimantibus nostro est apostolatui [Col. 0479B] reseratum, nobilis vir dux Burgundiae gravia eis damna et injurias inferens, ter vel quater in anno villas eorum faciat depraedari occasione cujusdam consuetudinis, quam in eisdem villis falso asserit se habere, et nimis dispendiosum esset et grave fratribus antedictis pro singulis querelis toties apostolicam sedem adire, discretioni vestrae per apostolica scripta praecipiendo mandamus quatenus, cum ab eis fueritis requisiti, dictum ducem, ut eis de damnis et injuriis irrogatis coram vobis exhibeat justitiae complementum, monitione praemissa per censuram ecclesiasticam appellatione postposita compellatis, jurisdictione hujusmodi usque ad biennii tempus usuri. Quod si non omnes, etc., tu, frater episcope, cum eorum altero, etc.

[Col. 0479C] Datum Laterani, II Idus Novembris, pontificatus nostri anno quarto decimo.



CXXV. GEBENNENSI EPISCOPO, ET DILECTIS FILIIS ABBATI DE ABUNDANTIA ET PRIORI DE CONDAMINA GEBENNENSIS DIOECESIS. Committitur eis inquisitio contra archiepiscopum Bisuntinum. (Laterani, XVI Kal. Decembris.)

[(257) 1Kb] Dilectis filiis Humberto, Stephano et Petro presbyteris Bisuntinae dioecesis denuntiantibus nos accepisse noscatis quod venerabilis frater noster Bisuntinus archiepiscopus, qui deberet esse in dignitate pontificali ex susceptae administrationis officio [Col. 0479D] suis subditis ad exemplum, ipsam non tantum negligens famam suam evacuat vivendo perverse, verum etiam probrosis et diversis excessibus factus multarum laqueus animarum, turpiter ac publice sic coinquinare praesumit quod de candelabro in quo sedet fumum quibus praeest emittit in salutis suae dispendium potius quam splendorem. Nam usque adeo est deditus Simoniacae pravitati quod penes eum sine ipsa vix ecclesiae aliquae consecrantur vel alicui aliquid spirituale confertur, compellens clericos, in apostolicae sedis contemptum, ad sacros ordines promovendos jurare quod per litteras aliquas, a sede apostolica impetratas, aliquod [Col. 0480A] ab eo beneficium petere non praesumant, et illos sustinens qui religionem exuunt, et alios in sacris ordinibus constitutos ac etiam moniales contrahere matrimonium et in saeculo saeculariter conversari; cujus frater uxorem legitimam, eo sciente, relinquens, cum quadam moniali contraxit, eam in domo publice detinens ut uxorem; et ut patratum scelus ab alio fratre suo difficilius revocari valeret, relictam ab eo, licet illitteratam, in cujusdam consecravit monasterii abbatissam, ipso fratre manente in saeculo et continentiam non servante; presbyteros et clericos suos exactionibus jugibus adeo defatigans quod ipsi onere paupertatis depressi, tanquam rustici viliter in ignominiam honestatis ecclesiasticae incedere compelluntur. Praeter haec [Col. 0480B] autem cuidam presbytero conferens interveniente pecunia decanatum, quemdam presbyterum qui manus in alium injecerat violentas, et eum custodiae tradiderat carcerali, sustinet celebrare, scienter communicans et participans capientibus et vendentibus sacerdotes, et legalium matrimoniorum divortium, si pecunia interveniat, celebrari permittens. Et cum quidam Bisuntini ac fere omnes presbyteri civitatis et dioecesis suae publice detineant concubinas, ipse corrigere illorum aliquem non attentat, graviori contagio maculatus; quia cum abbatissa Romarici Montis consanguinitatis eum linea contingente incestum perpetrat impudenter, sicut fama publica ipsum vexat, et prolem a [Col. 0480C] quadam moniali suscepit, cum cujusdam sacerdotis filia quasi publice fornicando. Et cum in ejus domo interfectus fuerit quidam presbyter, nullam suscepit de ipsius interfectoribus, quos bene noverat, ultionem, et excommunicatos in mensa sua recipiens, ac possessiones laicorum titulo pignoris detinens obligatas, quas recepta sorte reddere contradicit. Incendiarios autem omnes, qui ei pecuniam pollicentur, absolvit, se de absolvendis illis potestatem asserens obtinere; ac nullam vel modicam residentiam faciens in Ecclesia Bisuntina, saepissime in diebus solemnibus, quibus eamdem Ecclesiam sua deberet honorare praesentia, se absentat, sic lubricae vitae patenter deserviens et intendens carnis luxui manifeste quod laici scandalizati ex eo fornicationem [Col. 0480D] non esse peccatum astruunt criminale. Quia vero super his clamor ad nos frequenter ascendit, volentes exemplo Domini descendere ac videre, discretioni vestrae per apostolica scripta mandamus quatenus vocatis qui fuerint evocandi, et inquisita super his et aliis diligentius veritate, quod canonicum fuerit appellatione postposita statuatis, causam ipsam sufficienter instructam ad nostrum remittentes examen, praefigentes partibus terminum competentem quo se nostro conspectui repraesentent aequitatis judicium recepturae. Quod si non omnes, etc., tu, frater episcope, cum eorum altero, etc.

[Col. 0481A] Datum Laterani, XVI Kal. Decembris, pontificatus nostri anno quarto decimo.



CXXVI. EPISCOPO ET DILECTIS FILIIS ABBATI SANCTI VICTORIS, ET MAGISTRO ROBERTO DE CORZON CANONICO PARISIENSI. Scribitur pro monachis Vezeliacensibus. (Laterani, Id. Novembris.)

[(258) 1Kb] Non solum zelus domus Domini, qui nos comedit quoties ab illis opprimitur per quos deberet ab opprimentibus extento brachio defensari, nos vehementer inducit: verum etiam ille sincerae dilectionis affectus, quo dilecti filii nobilis viri comitis Nivernensis zelamur salutem et honorem diligimus, exhortatur ut, si quando nobis aliqua de ipsius actibus referuntur quae famam suam obnubilant apud [Col. 0481B] homines et conscientiam maculant apud Deum contra libertatem ecclesiasticam attentando, apud eum monitis et exhortationibus insistamus; quatenus praedecessorum suorum sequens vestigia, qui Ecclesiam Dei studuerunt honore congruo venerari, ea pro Deo et propter Deum per se ipsum corrigat et emendet, diligenti meditatione considerans quod Dominus justus judex principes illos, qui se in conspectu ejus humiliant et Ecclesiae suae exhibent se devotos, non solum glorificat in futuro, verum etiam magnificat in praesenti, et illorum posteritas est praecisa de terra qui libertatem ecclesiasticam infregerunt. Ad nostram sane audientiam dilecto filio Gualterio abbate Virziliacensi significante pervenit quod, cum comes praefatus monasterii Virziliacensis [Col. 0481C] defensor esse deberet et pro eodem se murum defensionis opponere ascendentibus ex adverso, ipse non solum opprimentibus non obsistit, verum etiam de defensore factus est, quod non sine amaritudine cordis referimus, persecutor, non minus compatientes eidem quam monasterio memorato, quia, etsi monasterio intulerit damna rerum, sibi tamen damnum innocentiae, quod est gravius, irrogavit. A quadriennio namque quo ad regimen monasterii assumptus exstitit idem abbas, eumdem favorabilem non potuit invenire, quin potius ipsum monasterium in rebus interioribus graviter molestavit, licet per partes de bonorum virorum consilio in quingentis libris Proveniensium et amplius servierit [Col. 0481D] sibi gratis, cum ad nullum servitium ex debito teneretur, nec novus abbas, sicut comes eidem objecerat, aliquod sibi deberet servitium exhibere. His igitur non contentus, cuidam civi Bituricensi nongentas libras, in quibus ei monasterium minime tenebatur, abbatem eumdem solvere compulit idem comes, asserens se fidejussorem illi fuisse de praedicta pecuniae quantitate. Cuidam quoque Judaeo, qui baptismi suscipiens sacramentum praefato monasterio dimiserat centum libras, reverso ad Judaismum quasi canis ad vomitum, abbatem ipsum coegit persolvere praefatam quantitatem pecuniae pro suae libito voluntatis, et servientes ipsius praedas, [Col. 0482A] somarios, quadrigas et res alias ejusdem monasterii et suorum hominum de terra monasterii saepenumero acceperunt, in quibus etsi per eum illa fuerint restituta, monasterium tamen damnum non modicum noscitur incurrisse. Iidem etiam servientes nemora monasterii pro libito destruunt; et quadrigas ejusdem pro castrorum ipsius comitis munitionibus capientes, ipsas interdum per tres hebdomadas, et quandoque per mensem detinere praesumunt. Praeterea ejusdem monasterii malefactores saepedictus comcs receptans, ipsius homines contra illud agentes manutenere ac defensare contendit, qui saepe dicti coenobii jura deberet ubique illibate servare. Et licet nec ad ejusdem comitis nec ad alterius curiam idem abbas et monachi super [Col. 0482B] aliquibus trahi debeant saecularem, sicut patet per privilegia pontificum Romanorum, ipse tamen eosdem ad forum suum super multis multoties evocavit, moliens ejusdem infringere monasterii libertatem. Pluries quoque vias et semitas circa Virziliacum fecit arcte adeo custodiri quod nec ligna nec aqua illuc afferri neque alia necessaria potuerunt, anno praeterito locum eumdem vindemiarum tempore sic constringens quod monasterii homines nec ad vindemiandum egredi poterant, nec somarii ad mustum vel ad aliud deferendum, impediendo mercatum, et capiendo somarios victualia et quaelibet alia necessaria deferentes. Et cum ad mandatum charissimi in Christo filii nostri Philippi Francorum regis illustris a molestatione hujusmodi destitisset, [Col. 0482C] quamplures ipsis et eorum hominibus multas et enormes injurias manifeste ac clanculo intulerunt. Quidam namque praedones per terram ejusdem comitis ingressum et egressum habentes, qui comedentes in quadam villa ipsius cum praeda monasterii sunt inventi, Virziliacum per aliquantulum temporis sic vallarunt quod nec monachis nec aliquibus hominum monasterii tutus patebat egressus. Porro cum Jocelinus miles, homo ejusdem comitis, equitaturis et rebus aliis quosdam de monachis spoliarit, eisdem opprobria inferendo, quemdam prioratum ad ipsum monasterium pertinentem invaserit violenter et subripuerit bona ejus, idem ab eodem abbate et ipsius fratribus humiliter requisitus, [Col. 0482D] nec illius nec aliorum malefactorum malitiam voluit refrenare, licet id solo verbo facere potuisset. Quin potius afflictionem superaddens afflictis, prioratum de Dornetiaco sasivit ad idem monasterium pertinentem; et bona ipsius per dimidium annum detinens occupata, ipsos decimis ejusdem villae, quas per annos plurimos possederant, spoliavit; et extendens ad hactenus inaudita postmodum manus suas, molendinorum eorumdem ferros per servientes suos fecit exinde asportari. Proptrer quod coenobii supradicti conventus adeo fuit arctatus quod nisi ad preces quorumdam virorum bonorum restituisset eosdem, necessitate cogente claustrum fuisset [Col. 0483A] egressus. Caeterum Joanni nato quondam praepositi Asconii, qui haereditario jure in ipsius loci praepositura succedere nititur, qui potius deberet obsistere, se favorabilem exhibens idem comes, abbatem et conventum praedictos compellere nititur ut eidem in foro civili respondeant super illa; licet coram civili vel ecclesiastico judice super ipsa cuiquam respondere non debeant nisi de mandato sedis apostolicae speciali. Verum cum ab eis ipse fuerit saepius requisitus ut super his et aliis injuriis ipsis multipliciter irrogatis satisfieri faceret competenter ab ipsorum indebita molestatione quiescens, preces eorum surdis auribus pertransivit: quin imo priorem monasterii et quasdam personas alias in stagnum suum est projicere comminatus. Et licet [Col. 0483B] fere conventus medietas Nivernum accedens, et coram eo humi prostrata, eidem super hoc humiliter supplicarit, eorum tamen precibus nequivit aliquatenus inclinari. Demum ejus consiliariis praefati monachi supplicarunt ut cum eo tractarent de pace inter se et saepedictum monasterium reformanda: qui eis, post multos tractatus habitos cum eodem, taliter responderunt, quod ejus non possent benevolentiam obtinere nisi ab eis sibi et a burgensibus Virziliaci mille librae Proveniensium solverentur, quod iidem exsequi utique nequivissent sine gravi et enormi monasterii detrimento. Ex hoc siquidem praedicti burgenses perterriti adeo exstiterant quod nisi abbas praefatus arripuisset propter [Col. 0483C] hoc iter ad sedem apostolicam veniendi, se deserto Virzeliaco in urbibus et oppidis regiis recepissent, praesertim cum per archiepiscopos et episcopos, abbates, et alios viros religiosos, et per nobilem virum ducem Burgundiae ac barones alios, ac tandem per regem praefatum moneri eum fecerint et rogari, ut ab ipsorum molestatione desistens et satisfaciens eis de damnis et injuriis irrogatis, monasterium ipsum cum villa et suis hominibus manuteneret et defenderet, ut tenetur, nec sic potuerit ad haec ejus animus inclinari. His etiam non contentus, hoc anno, postquam idem abbas iter arripuit ad sedem apostolicam veniendi, per ministros suos comes ipse vindemias Virziliaci fecit adeo impediri quod ejusdem loci burgenses vindemiare tempore [Col. 0483D] congruo nequiverunt, ipsis ministris mercenarios de vineis expellentibus, et uvas spargentibus per plateas, quampluribus de hominibus monasterii vulneratis, captis somariis et ex eis pluribus interfectis. Unde idem monasterium damnum ad valentiam quingentarum librarum, et burgenses trium millium marcarum et amplius incurrisse dicuntur. Illud autem quod monasterium et burgenses de vindemiis habuerunt, regis praedicti beneficio est obtentum, qui hujusmodi prohibuit malefactum. Praeterea iidem ministri molendinum praepositi ejusdem monasterii confringentes, molas et ferrum ipsius per violentiam asportarunt. [Col. 0484A] De quibus omnibus tanto gravius sumus moti quanto magis saepedictum monasterium majori amplectimur in Domino charitate. Cum igitur haec noscantur in salutis ejusdem comitis dispendium redundare, et ejus honori non congruat hoc tempore tam nobile membrum sedis apostolicae, videlicet ipsum monasterium, persequi quo iidem et alii catholici principes in persecutione quam Dei Ecclesia patitur a tyranno [(259) 1Kb] , ipsi viriliter adesse deberent, sicut devoti filii piae matris, nobilitatem ejus per nostras litteras rogamus attentius et monemus et exhortamur in Domino, in remissionem sibi peccaminum injungentes ut, ob ejus reverentiam et honorem qui dat humilibus gratiam et superbis resistit, se in conspectu ejus humilians, praefatis abbati et conventui [Col. 0484B] sic per se ipsum satisfaciat de praedictis, ab ipsorum et monasterii sui indebita molestatione quiescens, quod eis de ipso nulla remaneat justa materia conquerendi, et divinam, quam in his offendit graviter, majestatem valeat complacare, ac per hoc apostolicae sedis mereatur propensius gratiam et favorem. Ideoque discretioni vestrae per apostolica scripta mandamus et districte praecipimus quatenus, nisi rex praefatus, cui super hoc dirigimus scripta nostra, infra duos menses pacificare et terminare sine firmatione duelli ortas inter eumdem comitem et abbatem et monachos memoratos poterit quaestiones, vos ex tunc, cognita veritate, ipsum comitem ad satisfaciendum eisdem de datis damnis et irrogatis injuriis, et ab ipsorum molestatione [Col. 0484C] indebita desistendum, per excommunicationis sententiam in personam, et, si necesse fuerit, interdicti in terram suam, sublato appellationis obstaculo, compellere absque morae dispendio non tardetis, commissione ista, quoties opus fuerit, usque ad triennii tempus usuri, jurisdictionem vestram ad alia maleficia, si qua interim contra idem monasterium commiserit, extendendo, ita quod ea quae sibi a sede apostolica sunt indulta faciatis per districtionem ecclesiasticam firmiter observari, nonobstantibus litteris, si quae apparuerint, harum tenore tacito, a sede apostolica impetratae. Quod si non omnes, etc., duo vestrum ea sublato cujuslibet contradictionis et appellationis obstaculo nihilominus exsequantur.

[Col. 0484D] Datum Laterani, Idibus Novembris, pontificatus nostri anno quarto decimo.

Scriptum est super hoc nobili viro comui Nivernensi. Scriptum est super hoc regi Francorum illustri.



CXXVII. SENONENSI ARCHIEPISCOPO ET SUFFRAGANEIS EJUS. Super eodem. (Laterani, XIV Kal. Decembris.)

Cum quieti Virziliacensis monasterii, quod sedem apostolicam nullo respicit mediante, paterna volentes sollicitudine providere, inter caetera quae nos, praedecessorum nostrorum sequentes vestigia, eidem [Col. 0485A] monasterio duximus indulgenda, auctoritate apostolica interdicere curaverimus, sub excommunicationis vinculo inhibentes ut infra ejusdem monasterii pertinentias crucibus terminatas nullus hominem capere, invadere, seu bona sua auferre, sive assultum facere, vel quamlibet offensionem irrogare praesumat, et nonnulli filii Belial, Dei timore posthabito, tempore hoc, quo superabundat iniquitas, refrigescente charitate multorum, apostolica inhibitione contempta, contravenire praesumant immunitatem hujusmodi saepius infringendo, sicut dilectorum filiorum abbatis et conventus ejusdem loci nobis conquestio patefecit, fraternitati vestrae per apostolica scripta mandamus atque praecipimus quatenus, cum ab ejusdem monasterii abbate ac fratribus [Col. 0485B] fueritis requisiti, quilibet vestrum parochianos suos, quos constiterit immunitatem praedictam temere infregisse, tandiu faciat, nisi congrue satisfecerint, excommunicationis sententiae subjacere excommunicatos ab omnibus arctius evitari donec satisfactione de perpetratis excessibus exhibita competenti, per eum beneficium absolutionis obtineant, vel si forte delicti quantitas id exegerit, ad sedem accesserint apostolicam absolvendi.

Datum Laterani, XIV Kal. Decembris, pontificatus nostri anno quarto decimo.

In eumdem modum scriptum est Lugdunensi archiepiscopo et suffraganeis ejus.



CXXVIII. ARCHIEPISCOPO SENONENSI, ET EPISCOPO ET DILECTO FILIO DECANO TRECENSI. De negotio episcopo Aurelianen. et camerarii regis. (Laterani, XVI Kal. Decembris.)
[Col. 0485C]

Sicut dilectus filius nobilis vir Ursio Camerarius charissimi in Christo filii nostri Philippi Francorum regis illustris transmissis nobis suis litteris indicavit, cum a venerabili fratre nostro Aurelianensi episcopo super duobus feodis quae dicebat ad se dictus episcopus pertinere coram dilecto filio decano Carnotensi et conjudicibus suis auctoritate nostra traheretur in causam, memoratus episcopus proposuit in ipsorum judicum praesentia contra ipsum quod domum quamdam eorum feodorum alteri pertinentem idem camerarius devastarat, [Col. 0485D] deportans ibidem inventa pro libito violenter, et alterum feodum occupans minus juste, licet dictus episcopus de suis hominibus nunquam sibi debitam justitiam denegasset. Propter quod et domum reaedificari destructam cum ablatorum restitutione ac feodum taliter occupatum sibi ab eodem restitui cum instantia postulabat. Sed ad haec ex parte ipsius responsum fuit taliter ex adverso, quod non debebat super his coram ipsis judicibus litigare, pro eo quod si quid in ipsis vel de ipsis feodis fecerat, praetextu castellaniae de Merevilla potuit fecisse licenter, et id tanto tempore obtinuerat quod non exstabat memoria aliter esse factum. Proposuit insuper [Col. 0486A] quod ipsam castellaniam de feodo regio possidebat, et tale jus erat castellaniae ipsius quod si quis infra ejusdem metas homicidium perpetraret, Dominus Merevillae in homicidam exercens publicam ultionem, non tantum bona ipsius capere, verum etiam suas potest possessiones positas infra metas dictae castellanae diripere, sive in feodum sive modo alio illas a quocunque teneat homicida, et id sibi etiam licet illi facere vel inferre qui dicto domino castri Merevillae debitam custodiam denegaret. Propter quae si domum vasta verat memoratam, sibi vindicatis bonis, in homicidam, cujus erat ipsa, vindictam publicam exsequendo, et de feodo alio, pro eo quod ipsi debita dicti castri custodia negabatur, se posuit in saisinam, nullam ob hoc dicto [Col. 0486B] episcopo injuriam irrogabat, imo in his utebatur potius jure suo; praesertim cum in praesentia dicti regis de feodo ipso dicto episcopo justitiae plenitudinem obtulerit se facturum, et ipsum regem asseruerit inhibuisse sibi ratione dominii viva voce ne de praemisso feodo spectante ad ipsum nonnisi coram eo alicui responderet, exhibens litteras ejusdem regis monitorias judicibus memoratis ut praefato supersederent negotio, quia paratus erat eidem episcopo super feodo justitiam exhibere, sed causam ipsam ad eumdem regem remitterent audiendam. Sed ipsi judices, non contestata lite, ipsius camerarii exceptiones hujusmodi minime admittentes, terram suam sub interdicti sententia posuerunt. Propter quod gravamen idem camerarius verebatur ne adversus eum [Col. 0486C] praesumerent graviora. Quocirca discretioni vestrae per apostolica scripta mandamus quatenus, si vobis constiterit cognitionem et decisionem ipsius negotii, non ad ecclesiasticum, sed ad saecularem judicem pertinere, ipsumque camerarium paratum fuisse hoc in delegatorum praesentia comprobare, vos interdicti sententiam prolatam ab eis in terram ipsius faciatis sublato appellationis obstaculo non servari. Nullis litteris veritati et justitiae praejudicantibus a sede apostolica impetratis. Quod si non omnes his exsequendis potueritis interesse, duo vestrum ea, etc.

Datum Laterani, XVI Kal. Decembris, pontificatus nostri anno quarto decimo.



CXXIX. EPISCOPO ESCULANO. Ne clerici sint tabelliones. (Laterani, VI Kal. Decembris.)
[Col. 0486D]

[(260) 1Kb] Sicut te accepimus referente, cum venerabilis frater noster episcopus Hostiensis olim per tuam transiens civitatem tibi dederit in mandatis ut presbyteros, diaconos, et subdiaconos, quos ibidem invenit passim tabellionatus officium exercentes, excommunicationis vinculo innodares et eos qui ab illis publica reciperent instrumenta, tu licet id feceris, ex mandato tamen episcopi dicti dissimulasti postmodum de subdiaconis, donec qualiter contra ipsos et alios in sacris ordinibus constitutos [Col. 0487A] deberes procedere sedem duceres apostolicam consulendam. Quocirca fraternitati tuae per apostolica scripta mandamus quatenus clericis in sacris ordinibus constitutis tabellionatus officium per beneficiorum suorum subtractionem appellatione postposita interdicas.

Datum Laterani, VI Kalend. Decembris, pontificatus nostri anno quarto decimo.



CXXX. ALBANENSI ELECTO, APOSTOLICAE SEDIS LEGATO. Ut juniores canonici cogi possint ad fortiorem gradum. (Laterani, III Non. Decembris.)

Ad audientiam nostram te significante pervenit quod, licet quamplures Ecclesiae Lombardiae certum numerum habeant praebendarum, illarum tamen [Col. 0487B] canonici dictum numerum excedentes, plerumque ad unam praebendam plures de suis eligunt consanguineis et amicis: qui cum sint juvenes et insufficientes ad obsequium earumdem, et nolint vel forte non debeant ad superiores ordines promoveri, contingit ibidem propter eorum schismata idonearum personarum interesse defectum, et maxime sacerdotum. Quare in spiritualibus et temporalibus non modicum sustinent detrimentum. Unde nobis humiliter supplicasti ut certo numero nonobstante, dictas Ecclesias de personis idoneis, quae velint et possint onus hujusmodi sustinere, tibi liceat ordinare. Quocirca discretioni tuae per apostolica scripta mandamus quatenus, si quos inveneris, [Col. 0487C] in ipsis idoneos ad gradum sacerdotii assumendum, tu illos, ut se ad superiores ordines faciant promoveri, per subtractionem beneficiorum appellatione cessante compellas. Alioquin in praefatis Ecclesiis personas idoneas, per quas hujusmodi possint suppleri defectus, juxta quod videris expedire, appellatione postposita ordines, removendo prorsus ab illis eos qui ad unam eamdemque praebendam contra statuta canonica insimul sunt assumpti, nonobstante contradictione insufficientium vel eorum qui tales eligere vel assumere praesumpserunt.

Datum Laterani, III Non. Decembris, pontificatus nostri anno quarto decimo.



CXXXI. ILLUSTRI REGI FRANCORUM. De libertate testandi in favorem ecclesiarum. (Laterani, IV Non. Decembris.)
[Col. 0487D]

[(261) 1Kb] Sincerae charitatis affectio quam erga personam tuam gerimus nos inducit ut quanto propensius regium zelamur honorem, tanto sollicitius tibi suadere curemus ne quid unquam per te vel tuos erga sanctam Ecclesiam Christi sponsam aut ipsius jura improvide attentetur per quod ei valeat derogari, praesertim cum illius intuitu a quo ad ipsius defensionem Ecclesiae gladium suscepisti, eamdem tenearis potius defensare. Sane ad nostram noveris audientiam referente venerabili fratre nostro Rothomagensi archiepiscopo pervenisse quod justitiarii [Col. 0488A] tui per Northmaniam constituti et quidam alli regiae ditioni subjecti, postponentes penitus zelum Dei, praepediunt laicos aegritudine laborantes ne de terris suis vel haereditatibus aliquid in eleemosynam alicui largiantur sive pro suarum animarum salute, secundum ecclesiasticam sanctionem, vel condant testamentum exinde in ultima voluntate, imponentes illis post obitum crimen, sicut asserit, usurarum qui poenitentes judicio Ecclesiae satisfactione praemissa, viam sunt universae carnis ingressi, ut praetextu criminis usurarum decedentium bona fisco regio in detrimentum juris ecclesiastici applicentur. Quia igitur te non decet hujusmodi sustinere, cum hoc vergat in derogationem ecclesiasticae libertatis, serenitatem regiam rogamus et monemus quatenus [Col. 0488B] exsecutores praefatos taliter ab hujusmodi temeritate tradita tibi potestate compescas quod moderamine regio haec detestanda extorsio exstirpetur, et praeter aeternam gloriam, quam ex hoc promereberis in futuro, gratiam tibi Dominus augeat in praesenti.

Datum Laterani, IV Non. Decembris, pontificatus nostri anno quarto decimo.

Super hoc scriptum est dilectis filiis abbati Sancti Victoris, W. archidiacono, et cancellario Parisiensi, ut dictum regem ad hoc efficaciter moneant et prudenter inducant.



CXXXII. ABBATI ET CONVENTUI SANCTI GERMANI DE PRATIS PARISIENSI. Confirmatur quaedam sententia lata pro eis. (Laterani, Id. Decembris.)
[Col. 0488C]

Cum olim ex parte vestra nobis fuisset querimonia praesentata quod nobilis mulier H. de Nongento et filii ejus ac quidam alii Suessionensis dioecesis homines monasterii vestri sua potentia deprimentes carceri manciparent, et eis imponentes exactiones indebitas, prata, vineas et alias possessiones vestras invaderent violenter, venerabili fratri nostro episcopo et dilectis filiis decano Sancti Frambaldi et magistro l. canonico Silvanectensi nostris dedimus litteris in mandatis ut praefatam nobilem et alios, monitione praemissa, per censuram ecclesiasticam appellatione remota compellerent ab hujusmodi praesumptione [Col. 0488D] desistere et, ut tenebantur, restituere occupata. Cum igitur iidem praedictam nobilem legitime citavissent, et ipsa per magistrum H. procuratorem suum ipsorum se conspectui praesentasset, super diversis capitulis et querelis quae in eorumdem judicium sententia continentur expressae hinc inde propositis lis exstitit contestata, et legitimis induciis assignatis, testes quos pars utraque produxit iidem judices receperunt. Quorum depositionibus postmodum de consensu partium publicatis, et competentibus terminis disputatione pluries habita super eis, tandem partibus injunxerunt ut suas redigerent allegationes in scriptis, et eas sibi termino [Col. 0489A] quem eis assignaverant praesentarent. Verum procurator nobilis antedictae statuto termino comparuit coram eis, et temporis praescriptionem allegans, ad probandum eamdem inducias postulavit. Judices vero, quia jam erant depositiones testium publicatae, interloquendo dixerunt quod super hoc testes non erant aliqui admittendi, sed si haberet aliqua instrumenta, illa exhibere curaret. At procurator praedictus ab interlocutoria ipsa vocem ad nos appellationis emittens, appellationi suae certum terminum assignavit. Verum quia in nostris litteris remotus erat appellationis objectus, dicti judices, habito super hoc juris peritorum consilio, appellationem ipsam frivolam reputantes, et ad proferendam sententiam certum terminum praefigentes, praefatam [Col. 0489B] nobilem peremptorie citaverunt; in quo vobis comparentibus, ipsa nec per se nec per aliquem responsalem ipsorum se conspectui praesentavit. Propter quod iterato illam peremptorie citaverunt; sed quia tunc comparere contempsit, tertio peremptorie evocarunt eamdem ad sententiam audiendam. Cum ergo tunc etiam eorum contempsisset adire praesentiam per se vel idoneum responsalem, ipsi habito prudentum virorum consilio, visis et auditis attestationibus, et utriusque partis rationibus diligenter inspectis, diffinitivam in scriptis sententiam protulerunt. Postmodum vero cum B. procurator monasterii vestri a nobis postulasset eamdem sententiam confirmari, et H. ejusdem nobilis procurator se opposuisset eidem, dilectum filium I. subdiaconum et [Col. 0489C] capellanum nostrum eis concessimus auditorem. In cujus praesentia licet procurator praefatae nobilis nihil rationabile objecisset, sicut ab eodem didicimus auditore, occulte tamen, ut dicitur, super ipso negotio contra inhibitionem auditoris ejusdem litteras impetravit, et illicentiatus abscessit. Nos igitur, ne idem ex fraude sua videretur commodum reportasse, dilectis filiis Sancti Dionysii et de Strata et Sancti Dionysii prioribus Parisiensis dioecesis dedimus in mandatis ut hujusmodi litteris non obstantibus inquirerent de praedicta sententia diligentius veritatem, et si justam reperirent eamdem, ipsam auctoritate apostolica confirmarent, et facerent per censuram ecclesiasticam appellatione postposita firmiter observari. Partibus igitur in eorum praesentia [Col. 0489D] constitutis, pars vestra postulavit instanter ut juxta mandatum apostolicum inquirerent de sententia memorata, et confirmarent eamdem, si juste ac rite cognoscerent promulgatam, ipsam sententiam producens in medium sigillis praedictorum judicum communitam. Caeterum procurator nobilis saepedictae sententiam ipsam sibi petiit exhiberi et terminum assignari infra quem plenius super transcripto ipsius deliberare valeret. Quibus ipsi concessis, cum tandem post altercationes multiplices adinvicem habitas, pluribus terminis partibus assignatis, eamdem essent in ipsorum praesentia constitutae, ac pars vestra in postulatione confirmationis sententiae perseverans, super ea veritatem petiisset inquiri, judices [Col. 0490A] ipsi a procuratore ipsius nobilis quaesierunt utrum aliquid sententiae vellet objicere propter quod ad ipsius confirmationem procedere non deberent. Qui se nihil contra sententiam coram eis proponere velle respondens, nec aliquid agere in ipsorum praesentia, in vocem appellationis prorupit, et recessit contumaciter ab eisdem. Ipsi vero eamdem nobilem peremptorie citaverunt. Coram quibus procurator ipsius comparens, appellationem quam prius emiserat innovavit, recedens ab eorum praesentia contumaciter iterato. Porro judices ipsi attendentes quod hujusmodi frustratoriae appellationis obtentu non esset negotium differendum, cum in nostris litteris appellationis esset diffugium interclusum, inquisiverunt de praefata sententia, diligenter inspicientes [Col. 0490B] dicta testium coram prioribus judicibus productorum; et cum nihil rationabile invenissent propter quod deberet ipsius confirmatio retardari, de prudentum consilio juste ac rite prolatam pronuntiaverunt eamdem et auctoritate apostolica confirmarunt, juxta quod in eorum authentico plenius continetur. Postmodum autem vos gravem in auditorio nostro fecistis querimoniam recitari quod cum super praefatis querelis ad dictum episcopum et conjudices suos nostras litteras impetraveritis, et ipsi testibus hinc inde receptis, sicut superius est expressum, et rationibus utriusque partis plenius intellectis, in quibusdam pro dicta nobili et in quibusdam pro monasterio vestro sententiam promulgarint, et praefatus abbas Sancti Dionysii et collegae ipsius de [Col. 0490C] mandato sedis apostolicae sententiam confirmarint eamdem, praefata nobilis, confisa potius de sua potentia quam de jure, utrique sententiae se contumaciter opposuerat, nec monasterium vestrum super rebus adjudicatis eidem desierat molestare. Propter quod ex parte vestra fuit nobis humiliter supplicatum ut finem litibus imponentes, quod a praedictis judicibus nostra fuerat auctoritate statutum apostolico dignaremur munimine roborare. Econtra vero R. dictae nobilis procurator tunc proposuit coram nobis quod cum eadem nobilis a primis judicibus manifeste sentiens se gravari, nostram audientiam appellasset, ipsi appellationi ejus minime deferentes, tam diffinitivam quam excommunicationis tulerunt sententiam contra eam, quam cum postmodum [Col. 0490D] per judices posteriores confirmari peteretis instanter, ac ipsa coram eis legitimas exceptiones proponeret, quas offerebat se coram arbitris continuo probaturam, quia ipsi judices hujusmodi noluerunt exceptiones admittere, ab eis tanquam sibi certa ratione suspectis, nostram iterum audientiam appellavit. Sed ipsi appellatione contempta nihilominus in negotio processerunt. Nos igitur finem litibus volentes imponi, dilectis filiis decano et magistris Gualtero Cornuto et Roberto de Corzon canonicis Parisiensibus nostris dedimus litteris in mandatis ut si constaret eisdem posteriores judices perperam processisse, revocato in statum debitum quidquid factum esset per eos, [Col. 0491A] sententiam a prioribus judicibus promulgatam, prout justum foret, appellatione remota confirmare vel infirmare curarent, alioquin quod a posterioribus judicibus auctoritate nostra provide factum esset per censuram ecclesiasticam facerent sublato appellationis obstaculo inviolabiliter observari. Nullis litteris obstantibus praeter assensum partium a sede apostolica impetratis. Sane duo illorum, decanus videlicet, et magister Gualterus, tertio collega ipsorum se legitime excusante, partibus convocatis, examinatis testibus, et publicatis attestationibus eorumdem, ac allegationibus diligenter auditis, jurisque ordine in omnibus observato, de prudentum virorum consilio processum posteriorum judicum per diffinitivam sententiam confirmarunt, auctoritate [Col. 0491B] qua fungebantur firmius inhibentes ne quisquam in praejudicium confirmationis ipsius temere aliquid praesumeret attentare. Tunc vero dicta nobilis per suas est patentes litteras protestata quod praefatae sententiae parebat atque paret. Demum nos saepedictam sententiam a secundis et tertiis judicibus approbatam auctoritate apostolica confirmantes, dilectis filiis abbati Sanctae Genovefae ac priori Sancti Martini de Campis per scripta nostra mandavimus ut eamdem, sicut et justa, auctoritate nostra, sublato appellationis obstaculo, facerent firmiter observari, contradictores per censuram ecclesiasticam appellatione postposita compescentes. Qui Willelmum militem filium ejusdem nobilis legitime citaverunt; et eo in ipsorum praesentia constituto, [Col. 0491C] ex parte vestra propositum exstitit contra eum quod ipse contra saepedictam sententiam temere veniens, non servabat eamdem, sed ipsam potius per violentiam infringebat. Unde pars vestra postulavit ut juxta mandatum apostolicum ipsum compellerent ad observationem ejusdem. At ipse contra sententiam rationabile nihil objiciens, quasdam opposuit exceptiones frivolas ad negotium differendum, asserens dictum priorem Sancti Martini sibi esse suspectum, pro eo quod tu, fili abbas, in causa Sancti Martini exsecutor tunc eras, quod tamen verum non fuerat, sicut ex parte vestra exstiterat negatum omnino. Adjecit etiam quod cum monachi Sancti Martini accedunt ad monasterium vestrum, tanquam [Col. 0491D] fratres recipiuntur eo, et e converso monasterii vestri monachi recipiuntur ab illis, propter quod super his arbitros postulavit. Ad hoc autem ultimum pars vestra respondit quod non alio fraternitatis vinculo monachis Sancti Martini quam aliorum monasteriorum monachis nigri ordinis eratis astricti. Praedicti vero judices, licet hujusmodi causae frivolae viderentur, et primam scirent penitus esse falsam, ad malitiam tamen ipsius militis convincendam quaesiverunt ab eo utrum se vellet poenae alicui obligare si forsan in probatione deficeret praedictorum, si probandi sibi haec concederent facultatem, quod idem facere recusavit omnino. Unde judices ipsius evidens subterfugium attendentes, auctoritate sibi apostolica praeceperunt ut saepedictam [Col. 0492A] diffinitivam sententiam firmiter observaret, nec venire praesumeret contra eam; alioquin ipsum et omnes contradictores et excommunicationis vinculo innodabant. Sed idem non solum contra ipsam sententiam venire praesumpsit, verum etiam vobis et hominibus vestris graves injurias irrogavit. Propter quod idem judices in ipsum, tanquam in rebellem et contumacem, excommunicationis sententiam proferentes, fecerunt eumdem excommunicatum publice nuntiari, id ipsum suis litteris nuntiantes. Ipse vero iniquitatem iniquitati et contemptui contemptum apponens, monachos vestros qui apud Nongentum manebant crudeliter petractavit, et in domibus suis detinuit sic inclusos quod ipsi nec exire poterant nec ad eos aliqui introire; quos postmodum [Col. 0492B] violenter ejiciens, rebus suis nequiter spoliavit, alias eis damna et injurias inferendo. Et ut monasterium vestrum fatigaret laboribus et expensis, quasdam a nobis veritate suppressa et suggesta nihilominus falsitate ad dilectos filios Sancti Lupi et Sancti Martini abbates et R. de Sancto Quintino canonicum Trecensem fecit litteras impetrari; in quibus continebatur quod cum vos eum super quibusdam possessionibus et rebus aliis coram praefatis abbate Sanctae Genovefae ac priore Sancti Martini de Campis auctoritate nostra traxissetis in causam, iidem legitimas exceptiones admittere recusantes, in ipsum et quosdam homines suos excommunicationis et in terram ejus interdicti sententias post appellationem ad nos legitime interpositam promulgarant. [Col. 0492C] Propter quod nos praefatis abbatibus et canonico nostris dedimus litteris in mandatis ut si sententias ipsas invenirent post appellationem ad nos legitime interpositam esse latas, denuntiantes eas auctoritate nostra penitus nullas esse, in causa ipsa procederent juxta priorum continentiam litterarum; alioquin partes remitterent ad judicum priorum examen. Cum igitur dicti posteriores judices vos ad suam praesentiam citavissent, procurator vestri monasterii in ipsorum praesentia constitutus ne occasione hujusmodi litterarum procederent inhibuit appellando, eo quod falsa suggestione ac veritate suppressa fuerant impetratae, cum de his omnibus quae superius sint expressa nullam facerent mentionem. Quia igitur mendax precator carere debet [Col. 0492D] penitus impetratis, dilectis filiis A. archidiacono, succentori, et decano Sancti Germani Antisiodorensis Parisiensis nostris dedimus litteris in praeceptis quatenus praedictis litteris, quas constat veritate tacita impetratas, nequaquam obstantibus, et revocato in irritum si quid occasione ipsarum invenerint attentatum, latum in eum et alios contradictores excommunicationis sententiam tandiu faciant auctoritate nostra sublato appellationis obstaculo firmiter observari donec de damnis et injuriis irrogatis monasterio vestro satisfaciat competenter, et sufficienter exhibeat cautionem quod nec ipse nec ejus haeredes contra saepedictam diffinitivam sententiam venient, sed eam de caetero firmiter [Col. 0493A] observabunt. Ne igitur super sententia toties confirmata possitis ulterius molestari, nos eamdem sententiam, veritate perspicaciter intellecta, inviolabili confirmationis munimine roboramus, perpetuum alteri parti silentium imponentes, ac decernentes irritum et inane si quid de caetero apparuerit impetratum. Nulli ergo . . . nostrae confirmationis et constitutionis infringere, etc., usque incursurum.

Datum Laterani, Idibus Decembris, pontificatus nostri anno quarto decimo.



CXXXIII. MAGISTRO ROBERTO DE CORZON CANONICO PARISIENSI ET CONJUDICIBUS SUIS. Dantur induciae ad exsecutionem voti. (Laterani, III Idus Decembris.)

[Col. 0493B] Dilectus filius nobilis vir Walterus dominus de Avesnis transmissa nobis petitione monstravit quod cum affixo suis humeris signo crucis ad subsidium terrae sanctae voverit proficisci, et se ad iter peregrinationis accinxerit exsequendum, B. [(262) 1Kb] subdiaconus frater suus cantor quondam Ecclesiae Laudunensis, qui devastaverat, Dei timore postposito, et abjecto habitu clericali, hostiliter terram suam incendio multiplici et rapinis, accinctus balteo militari, ab ipso Waltero monitus assecurare noluit usque ad ejus reditum dictam terram, sed ab eo recedens animo indignanti, eidem fratri ac ejus terrae graviter adversatur. Unde cum ex discessu suo irreparabile damnum per ipsum B. sibi ac ejus terrae [Col. 0493C] timeat proventurum, nobis humiliter supplicavit ut propter necessitatem hujusmodi ad exsequendum votum emissum sibi et familiae suae concedere dignaremur inducias competentes. Unde nos venerabilibus fratribus nostris Suessionensi et Meldensi episcopis et dilecto filio abbati Longipontis Suessionensis dioecesis nostris dedimus litteris in mandatis ut auctoritate nostra dilationem exsequendi votum peregrinationis praedictae, quandiu eis constiterit durare hujusmodi absque dolo et fraude necessitatis articulum, concedant eidem, ipsum et familiam suam non permittentes super hoc ab aliquo molestari; ita quod, eo cessante, ad nostrum consilium et mandatum reddat Domino quod promisit, in terrae sanctae subsidium properando, et [Col. 0493D] interim ad subventionem ipsius juxta possibilitatem suam, quemadmodum cum fratre Aimaro thesaurario domus militiae Templi Parisiensis, cui super hoc scribimus, poterit convenire, competens mittat subsidium; cum, sicut pro certo didicimus, eo plus solito indigeat ipsa terra. Ne igitur occasione cautionis quam recepistis ab ipso cum relaxastis excommunicationis sententiam, quam pro eo quod votum non exsequebatur emissum tulistis in eum, mandatum nostrum valeat impediri, praesentium vobis auctoritate mandamus quatenus permittatis ut juxta praescriptam formam in ipso negotio procedatur.

Datum Laterani, III Id. Dec., anno quarto decimo.



CXXXIV. HIEROSOLYMITANO PATRIARCHAE APOSTOLICAE SEDIS LEGATO. De electione archiepiscopi Nicosiensis. (Laterani, III Kal. Januarii.)
[Col. 0494A]

Praesentata nobis electione quam dilecti filii capitulum Nicosiensis Ecclesiae de dilecto filio magistro Durando ejusdem Ecclesiae thesaurario celebrarunt, licet ejusdem capituli et suffraganeorum ac charissimi in Christo filii nostri Cypri regis illustris et plurium aliorum litteras receperimus super ea, quia tamen nonnisi unus de electoribus se nostro conspectui praesentavit, electionem eamdem sufficienter examinare nequivimus secundum apostolicae [Col. 0494B] sedis morem. Unde nec ipsam valuimus confirmare, cum et nobilis vir Gualterus de Monte-Beliardo, qui dicitur parochianus ipsius, de persona ejusdem electi per litteras suas quaedam nobis suggerit quae idem electus asseruit esse malitiose conflicta propter odium quo idem nobilis regem persequitur memoratum. Verum quia onerosum esset et grave, propter maris et viarum pericula, ob hoc iterato ad sedem apostolicam laborare, pallium, insigne pontificalis officii, ad te, tradendum eidem, duximus destinandum; fraternitati tuae per apostolica scripta mandantes quatenus si post denuntiationem super hoc a te factam talis infra mensem apparuerit persona quae legitime velit et possit [Col. 0494C] aliquod impedimentum canonicum objicere contra ipsum, tu causam audias, et eam appellatione remota canonico fine decidas; et si vel impetitus non fuerit, vel exstiterit absolutus, tu ipsum praecipias consecrari, ac deinde conferas et pallium sub forma quam tibi transmittimus nostris litteris interclusam.

Datum Laterani, III Kal. Januarii, pontificatus nostri anno quarto decimo.



CXXXV. ABBATI ET CONVENTUI SANCTI VEDASTI ATREBATENSIS. Confirmatur quaedam compositio. (Laterani, IX Kal. Januarii.)

Cum a nobis petitur quod justum est et honestum, [Col. 0494D] etc., usque effectum. Eapropter, dilecti in Domino filii, vestris justis precibus, etc., usque assensu [(263) 1Kb] , compositionem quae inter bonae memoriae Martinum abbatem vestrum ex parte una et I. [(264) 1Kb] quondam et ejus haeredes Bethunienses advocatos ex altera super quibusdam transactionibus talliarum, rogationum, violentarum exactionum, et aliarum rerum, in praesentia bonae memoriae Samsonis Remensis archiepiscopi de assensu partium amicabiliter intervenit, sicut sine pravitate provide facta est et ab utraque parte sponte recepta, necnon et in ipsius archiepiscopi super hoc confecto authentico declaratur, auctoritate apostolica confirmamus [Col. 0495A] et praesentis scripti patrocinio communimus. Nulli ergo, etc., usque incursurum.

Datum Laterani, IX Kal. Januarii, pontificatus nostri anno quarto decimo.



CXXXVI. PRAEPOSITO ECCLESIAE SANCTI EVASII DE CASALI, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, III Kal. Januarii.)

Piae postulatio voluntatis effectu debet prosequente compleri; quatenus et devotionis sinceritas laudabiliter enitescat, et utilitas postulata vires indubitanter assumat. Eapropter, dilecti in Domino filii, petitionibus vestris benignitate debita gratum [Col. 0495B] impertientes assensum praefatam Ecclesiam, in qua divino mancipati estis obsequio, sub beati Petri et nostra protectione suscipimus, et ad exemplar praedecessorum nostrorum bonae memoriae Calixti, Paschalis, Innocentii, Lucii, et Urbani Romanorum pontificum praesentis scripti privilegio communimus. In primis siquidem statuentes ut ordo canonicus, qui secundum Deum et Beati Augustini Regulam in eadem ecclesia institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona eadem ecclesia vestra inpraesentiarum juste et canonice possidet, aut in futurum concessione pontificum, etc., usque illibata permaneant, in quibus haec propriis duximus exprimenda vocabulis. In eodem [Col. 0495C] loco Casalis, ecclesiam Sanctae Mariae, et ecclesiam Sancti Stephani, cum hospitali ibidem aedificato et omnibus suis pertinentiis. Omnes ecclesias sitas in curia Casalis, cum omnibus suis pertinentiis. Ecclesiam Sancti Hilarii, et domum laboris ecclesiastici. In Paciliano, ecclesiam Sancti Germani, ecclesiam Sancti Michaelis de Casteneto. In loco Sancti Georgii, ecclesiam Sancti Martini, Sanctae Mariae, Sancti Hilarii, Sancti Vitalis et Sancti Petri. In Cinaglo, ecclesiam Sanctorum Cosmae et Damiani, cum quatuor mansis et omni decima totius loci. In Rodolasco, ecclesiam Sancti Michaelis, cum pertinentiis suis. In Torcello, ecclesiam Sancti Clementis et Sancti Nicolai. In loco Casalis, tres mansos terrae [Col. 0495D] quos propriis bobus excolitis, sex jugera vinearum ad proprios labores, mansum Brisce, mansum Gramine, mansum Officiani, mansum Ambrosii Tisinasci, mansum filiorum Gisi, mansum Hilarii, mansum Adae Duamani, mansum Spatecaldarii, mansum Henrici Fine, mansum Setacharii, mansum Cavatorte, mansum Oberti Prisiliani, mansum Quirici Balde, mansum Radulphi Keke, cum pertinentiis et tertia parte decimarum totius loci Casalis, et tota decima terrarum familiae Sancti Evasii, et tota decima Braydarum episcopi, et quidquid ecclesia de Paciliano de jure vel longa consuetudine vestrae ecclesiae facere consuevit. Villam Liuventini, cum decimis et omnibus pertinentiis suis. In Sancto Georgio, quatuordecim mansos, sextam decimam partem [Col. 0496A] Torcelli, et tenimentum quondam Petri Crassi, cum omnibus pertinentiis suis. In Monteclo, tres mansos. In Marabello, quinque mansos. In pertinentia Cellae, septem mansos. In Sermacia, quinque mansos. In Paciliano, quatuor mansos. In vico Borroni, mansum unum. In Luco, mansum unum. In Ageldo, mansum unum. In Ozano, mansum unum. In Rubiano, mansum unum. In Otimiano, mansum unum, In Fraxeneto, mansum unum et dimidium. Sane novalium vestrorum quae propriis manibus aut sumptibus colitis, sine de nutrimentis vestrorum animalium, nullus a vobis decimas praesumat auferre. Liceat quoque vobis, etc., usque in ecclesia vestra sine contradictione qualibet retinere. Prohibemus insuper, etc., usque in loco vestro professionem fas [Col. 0496B] sit absque praepositi sui licentia de claustro vestro discedere. Discedentem vero sine communi litterarum cautione nullus audeat retinere. Chrisma vero, oleum sanctum, etc., usque gratiam atque communionem apostolicae sedis habuerit, et ea gratis et absque pravitate aliqua vobis voluerit exhibere. Alioquin liceat vobis catholicum quemcunque malueritis adire antistitem, qui nimirum nostra fultus auctoritate quod postulatur indulgeat. Obeunte vero te nunc ejusdem loci praeposito vel tuorum, etc., usque providerint eligendum. Decernimus ergo, etc., usque integra et illibata serventur, eorum pro quorum gubernatione, etc., usque profutura. Salva sedis apostolicae auctoritate et dioecesani episcopi canonica justitia. Si qua igitur in futurum, etc., [Col. 0496C] usque subjaceat. Cunctis autem eidem loco, etc., usque praemia aeternae pacis inveniant. Amen.

Datum Laterani, per manum Joannis Sanctae Mariae in Cosmidin diaconi cardinalis, S. R. E. cancellarii, III Kal. Januarii, indictione XV, Incarnationis Dominicae anno 1211, pontificatus vero domini Innocentii papae III anno quarto decimo.



CXXXVII. CAPITULO SANCTI EVASII DE CASALI. De subjectione Ecclesiae Pacilianensis. (Laterani, IV Non. Januarii.)

Cum dilecti filii V. ecclesiae vestrae ac Guaz et A. Sancti Germani et communis de Paciliano procuratores ad sedem apostolicam accessissent, nosque illis [Col. 0496D] benignam audientiam dedissemus, praedictus procurator ecclesiae vestrae proposuit coram nobis quod cum olim inter ecclesiam vestram ex parte una et ecclesiam Sancti Germani de Paciliano ex altare coram venerabili fratre nostro patriarcha Hierosolymitano, tunc episcopo Vercellensi, super subjectione quam vestra ecclesia petebat ab illa quaestio verteretur, syndicus ecclesiae vestrae proposuit coram eo quod eadem ecclesia ecclesiae vestrae in omnibus debebat esse subjecta, utpote suae plebi, et tempore solemnis baptismi, videlicet vigilia Paschae ac Pentecostes, expensis Paciliacensis ecclesiae vestrae fontes debebant repleri, ac presbyter Paciliacensis pro scrutiniis faciendis tempore constituto et pueris baptisandis temporibus supradictis ad ecclesiam vestram [Col. 0497A] accedere tenebatur, et indifferenter praesentatos sibi pueros baptizare, chrisma sibi suo scholari vel clerico ministrante; clerici autem ejusdem ecclesiae, qui vellent ad ordines promoveri, ad eos debebant per vestram ecclesiam praesentari ac vobis omnem reverentiam exhibere; cum autem Casalensis praepositus in synodo steterit, clerici Pacilianensis ecclesiae cum eo surgere tenentur et stare quandiu Casalensis praepositus steterit in eadem. Praepositus vero Pacilianensis proposuit ex adverso quod ecclesia sua nullo tempore fuit titulus Ecclesiae Casalensis, nec unquam tanquam plebi subjecta; sed etsi aliquo tempore rei veritas se aliter habuit, hujusmodi tamen quaestio per bonae memoriae Gisulphum Vercellensem episcopum concorditer exstitit terminata, [Col. 0497B] qui statuit ut in tribus solummodo ecclesia sua esset obnoxia Casalensi, videlicet quod baptismi tempore unus sacerdos Pacilianensis ecclesiae ad fontes intersit cum clericis Casalensis Ecclesiae, baptizaturus pueros tantummodo suae villae, et qui ordinandi fuerint de Pacilianensi ecclesia, per Casalensem ad ordines praesententur; nisi forsan praepositus aut canonici Casalenses a praesentatione callide se subtraxerint eorumdem; ac in synodo, ubicunque sedeant, surgant surgente praeposito Casalensi, adjiciens quod idem praepositus chrisma debebat facere ministrari Pacilianensi presbytero baptizanta. In his ergo tantum Ecclesia sua ecclesiae vestrae et non aliis tenebatur. Syndicus vero praedictus super hujusmodi prorsus inficians intervenisse [Col. 0497C] concordiam, instrumentum quod super hoc ecclesia Pacilianensis exhibuit, suspectum asseruit falsitatis, adjiciens quod post tempus illud Pacilianenses impleri fecerant fontes ecclesiae Pacilianensis. Porro ex parte fuit Pacilianensis ecclesiae replicatum quod instrumentum praedictum fide dignum et authenticum erat, ac etiam a Vercellensi capitulo approbatum, et transactionem quae continebatur in eo bonae memoriae Lucius papa praedecessor noster auctoritate apostolica confirmarat, sicut per ipsius authenticum apparebat. Quod autem post tempus transactionis aliquando fuerint fontes impleti, ex ignorantia facti processit; cum postmodum in thesauraria Beati Eusebii instrumentum [Col. 0497D] fuerit transactionis inventum, cujus tenorem primitus ignorarant. Et quia istud specialiter in illa controversia fuit antiqua petitum, et omnia remissa fuerant a Casalensibus praeter tria praedicta, repletio fontium postmodum indebite facta non debebat Pacilianensem ecclesiam ad id praestandum in posterum obligare. Cum igitur coram patriarcha praedicto super his fuisset ab utraque parte diutius litigatum, idem visis et auditis allegationibus et instrumentis ac depositionibus testium quos pars utraque produxit, habito fratrum suorum et aliorum juris peritorum consilio, sic decrevit, ut Pacilianensis sacerdos tempore solemnis baptismi cum baptizandis pueris terrae suae ad ecclesiam Casalensem accederet, et indifferenter quoscunque [Col. 0498A] pueros baptizaret oblatos, ordinandi vero de saepe dicta Pacilianensi ecclesia per vestram praesententur ad ordines; nisi forte praepositus qui pro tempore fuerit, aut capitulum a praesentatione ipsorum callide se duxerint subtrahendos; ita tamen quod clericus Pacilianensis qui esset ad ordines praesentandus, praesentatorem procurare minime teneretur, et si clericus Casalensis sine dilatione vellet accedere ad praesentandum eumdem, praesentandus cum eo accederet sine mora; quod si praesentator ire differret, ordinandus accederet sine ipso, et usque ad tempus repraesentationis exspectaret eumdem. Statuit etiam ut Pacilianenses clerici in synodo surgerent cum Casalensi praeposito, starent cum eo quandiu ipse steterit, sicut clerici Casalenses. [Col. 0498B] Chrisma quoque idem praepositus Pacilianensi presbytero baptizanti sicut aliis sacerdotibus faceret ministrari, et celebrato baptismate, chrisma et oleum sanctum Pacilianenses clerici de manu praepositi reciperent saepedicti. A repletione vero fontium et aliis quae a vestra ecclesia fuerant postulata ecclesiam Pacilianensem prorsus absolvit. Propter quod ab ecclesia vestra fuit ad sedem apostolicam appellatum; et eadem prosequente appellationem emissam, bonae memoriae Clemens praedecessor noster appellationis causam Mortariensi praeposito et magistro Jacobo Papiensi canonico delegavit. In quorum praesentia partibus constitutis, magister Garganus syndicus Pacilianensis ecclesiae proposuit coram illis quod a praefata sententia ab ecclesia vestra nec prima die [Col. 0498C] qua lata fuit coram praefato judice viva voce, nec postmodum infra decem dies in scriptis in ejus praesentia exstitit appellatum, et appellationem ipsam ecclesia vestra non fuerat infra tempus legitimum prosecuta. Unde ab impetitione ipsius Pacilianensis ecclesia debebat absolvi. Judices vero praedicti, visis et intellectis rationibus utriusque partis, et depositionibus testium praedictorum diligenter inspectis, praefato magistro praestante corporaliter juramentum quod a praefata sententia nec prima die nec infra decem dies, sicut superius est expressum, ab ecclesia vestra fuerat provocatum, eumdem magistrum nomme Pacilianensis ecclesiae ab impetitione Casalensis ecclesiae sententialiter absolverunt, [Col. 0498D] praefatam diffinitivam sententiam confirmantes. Cum igitur saepedicti Pacilianenses per decennium et amplius praefatae sententiae paruissent, et postmodum ipsam servare temeritate propria recusassent, nos ecclesiae vestrae querela super hoc proposita coram nobis, venerabili fratri nostro Lothario Pisano archiepiscopo, tunc Vercellensi electo, nostris dedimus litteris in mandatis ut eos ad observationem ipsius sententiae per censuram ecclesiasticam, sicut justum esset, compelleret, appellationis diffugio non obstante. In cujus praesentia partibus constitutis, G. syndicus ecclesiae vestrae petiit ut praefatam sententiam a praedicto episcopo promulgatam et confirmatam per judices a sede apostolica delegatos, sicut per instrumenta publica exinde [Col. 0499A] confecta plenius apparebat, faceret exsecutioni mandari. Sed pars altera proposuit ex adverso quod cum tam diffinitiva sententia quam ea quae lata exstiterat pro confirmatione ipsius, sicut nisa est probare per testes, fuerit per appellationem suspensa, praefata diffinitiva non erat exsecutioni mandanda, sed potius de causa ex integro cognoscendum. Caeterum ecclesiae vestrae syndicus objectum appellationis inficians, asseruit quod si fuisset etiam provocatum, nihilominus tamen ipsa sententia in rem transierat judicatam, cum non solum biennium, sed decennium etiam fuerit a tempore prolationis elapsum. Nec illud debebat obstare quod allegaverat pars adversa, videlicet quod lis quae speratur in consistorio principis absque damno morae manet [Col. 0499B] intacta; eo quod id locum habet, si postquam ad principis venit notitiam, causae tractatum distulerit variis occupationibus praepeditus. Praeterea syndicus asseruit memoratus quod de praedictae sententiae viribus non erat amplius inquirendum, cum clerici Pacilianensis ecclesiae proprio motu in omnibus capitulis paruerint sententiae memoratae, quod nisus est testium assertione probare. At Pacilianensis praepositus id penitus negans, proposuit quod hoc verisimile minime videbatur, cum semper a longis retro temporibus in Sabbato vigilia Paschae ac Pentecostes solemne baptismum Pacilianensis ecclesia celebrarit, quod et voluit probare per testes, adjiciens quod etsi omnia vera essent quae [Col. 0499C] pro vestra ecclesia fuerant allegata, parti suae tamen non debebant obesse; cum praepositus vester, vobis assentientibus, super his quae praefata sententia vel ratione alia vestrae competebant ecclesiae transegerit cum eodem, et bonae memoriae Coelestinus papa praedecessor noster transactionem super his habitam confirmarit, quasdam litteras nomine ipsius praedecessoris nostri confectas producens in medium ad suam intentionem fundandam. Ad hoc praefatus syndicus ecclesiae vestrae respondit quod hoc nec verum erat nec verisimile videbatur, cum tempore quo patriarcha praedictus praefuerat ecclesiae Vercellensi plures de clericis Pacilianensis ecclesiae suspensi fuerint pro eo quod dictam sententiam non servarant, et ab eis usque tunc id non exstiterit [Col. 0499D] allegatum, firmiter asseverans instrumentum super transactione confectum et praefatas confirmationis litteras esse falsas. Verum praefatus archiepiscopus de litterarum illarum dubitans falsitate, ipsas examinandas ad nostram praesentiam destinavit cum suarum testimonio litterarum [(265) 1Kb] . Nos igitur litteris ipsis diligenter inspectis, ipsis rescripsimus quod eas tam ex dictamine, quod a stylo cancellariae nostrae discrepabat omnino, quam ex bulla quae fuerat extracta ex litteris aliis, et illis fraudulenter inserta, falsas esse comperimus manifeste. Porro archiepiscopus memoratus, visis et intellectis his et aliis quae hinc inde fuere proposita coram eo, [Col. 0500A] et habito prudentum virorum consilio, super praemissis pronuntiavit quemadmodum dictus pronuntiaverat patriarcha, ecclesiae vestrae syndicum sententialiter ab impetitione syndici communis Pacilianensis absolvens super eo quod proposuerat quod vestra perturbarat ecclesia quasi possessionem Pacilianensis communis super suorum baptismate parvulorum. Licet autem praefati Pacilianenses a praedicta sententia postmodum appellarint, iidem tamen appellationem emissam infra biennium prosequi non curarunt, et eis non deferentibus pueros suos ad vestram ecclesiam baptizandos, juxta quod a patriarcha et archiepiscopo memoratis fuerat sententialiter diffinitum, nos super hoc ecclesiae vestrae querela recepta, venerabili fratri nostro [Col. 0500B] Papiensi episcopo dedimus in mandatis ut partibus convocatis, causam audiret et appellatione remota fine debito terminaret. A quo, libello sibi oblato, ecclesiae vestrae syndicus postulavit ut cum commune Pacilianense pueros suos ad Casalensem Ecclesiam baptizandos contemnerent destinare, ipsos ecclesiastica censura compelleret ut tempore solemnis baptismi pueros suos ad eamdem ecclesiam baptizandos transmitterent, ut tenentur. Lite igitur coram eo solemniter contestata, et productis testibus, et exhibitis instrumentis, praefatus episcopus, visis et intellectis rationibus utriusque partis, et habito prudentum virorum consilio, nonobstantibus litteris quos venerabiles fratres nostri Terdonensis et [Col. 0500C] Alexandrinus episcopi miserunt eidem, quasque sibi praepositus Pacilianensis ecclesiae in die tertio praesentavit, cum post impetrationem ipsarum pars Pacilianensis testitum depositiones receperit a vestra ecclesia productorum, et postulatis induciis et obtentis ad faciendos extractus et super depositionibus testium disputandum sibi sua tradiderit instrumenta, depositiones testitum et extractus, de praefatis litteris non faciens mentionem, syndicum Pacilianensem communis eorum nomine sententialiter condemnavit ut de caetero singulis annis tempore solemnis baptismi, videlicet vigilia Paschae ac Pentecostes, parvulos suos ad ecclesiam vestram mitterent baptizandos. Postmodum autem Pacilianensis praepositus suam nobis querimoniam [Col. 0500D] destinavit quod Casalensis praepositus injuriabatur eidem super quadam pecuniae quantitate. Verum nos dilecto filio Raynerio subdiacono nostro Astensi canonico nostris dedimus litteris in mandatis ut causam audiret, et appellatione remota, usuris cessantibus, fine debito terminaret. Quibus in ejus praesentia constitutis, B. syndicus Pacilianensis ecclesiae oblato libello proposuit coram eo quod cum transactionem habitam inter magistrum Stephanum ecclesiae vestrae nomine et magistrum Gar. tunc syndicum Pacilianensis ecclesiae super baptismate parvulorum et capitulis aliis minime servaretis, incideratis in poenam trecentarum [Col. 0501A] librarum Papiensis monetae, quae fuerat in compromisso expressa. Unde postulavit instanter ut vos compellet ad solutionem ejusdem, repetens nihilominus centum quinquaginta libras Papienses quas praefatus magister G. nomine Pacilianensis ecclesiae dederat ecclesiae vestrae pro bono pacis et expensis quas fecerat super praefatis capitulis litigando; et quod ecclesia vestra teneretur ad haec nisus est probare per testes et per publicum instrumentum. Syndicus vero ecclesiae vestrae proposuit ex adverso quod instrumentum quod idem exhibuerat, erat falsum, et contractus, qui continebatur in illo, nunquam habitus fuerat inter partes, et si habitus esset, non debebat tenere de jure, eo quod super spiritualibus, quae remitti non poterant, factus [Col. 0501B] esset; nec praefatus magister ad poenam ecclesiam vestram quiverat obligare, nec etiam licitum fuerat super re transigere judicata. Judex vero praedictus, auditis his et aliis quae fuerunt proposita coram eo, et utriusque partis rationibus diligenter inspectis, praefatum ecclesiae vestrae syndicum, ipsius ecclesiae nomine, ab impetitione partis alterius super praedictae pecuniae quantitate per sententiam diffinitivam absolvit. Verum procurator praedictus postulavit a nobis ut praefatas sententias auctoritate dignaremur apostolica confirmare, ac super praemissis parti adversae perpetuum silentium imponentes, ipsos nihilominus puniremus pro eo quod instrumentis et litteris pluries in judicio fuerant usi falsis, eosque [Col. 0501C] vobis condemnaremus nihilominus in expensis, revocando in irritum quod per Petracium et Morandum occasione litterarum falsarum contra Ecclesiam vestram exstiterat attentatum. Ad haec praefati procuratores Pacilianenses responderunt quod licet praefatae sententiae latae fuerint contra eos, ipsi tamen appellarant ab illis, et eaedem iniquitatem nihilominus continebant, et de dolo praesumi poterat manifeste, eo quod contra transactionem exstiterant promulgatae. Unde petebant easdem auctoritate apostolica irritari, cum instrumentum transactionis ipsius ut falsum non fuerit in judicio reprobatum; nihilominus postulantes ut, praedictis sententiis nonobstantibus, transactionem eamdem, quae fuerat poena pecuniaria et sacramenti religione firmata, [Col. 0501D] faceremus servari, per quam Pacilianenses et eorum ecclesia ab ecclesiae vestrae subjectione reddebantur immunes. Procurator vero vester proposuit ex adverso quod de juribus sententiarum illarum non erat de caetero inquirendum, cum in rem jam transierint judicatam, et licet pars adversa, sicut asserit, a sententia Mortariensis praepositi et ejus conjudicis appellarit, nihilominus tamen per decennium et amplius ipsi Pacilianenses praefatae sententiae paruerunt, propter quod et appellationi suae ac transactioni, si qua facta exstitit, renuntiasse videntur. Praeterea cum de instrumento transactionis archiepiscopus cognoverit memoratus, et eo nonobstante pronuntiaverit contra ipsos, illud merito praesumitur reprobasse; et si ab ipsius, ut asserunt, sententia [Col. 0502A] provocarunt, appellationem tamen infra biennium non fuerunt postmodum prosecuti. Sed a sententia praefati Papiensis episcopi eis licuit appellare, quia cum jam secundo appellaverint, sicut dicunt, in eadem causa ipsis provocare, tertio non licebat: contra quos etiam subdiaconus memoratus, ad quem ipsi nostras litteras impetrarant, super transactione praedicta sententiam promulgavit, ab impetitione ipsorum vestram ecclesiam absolvendo. Procuratores vero Pacilianenses replicarunt quod appellationem quam emiserant a sententia quam praefatus archiepiscopus tulerat contra eos infra tempus legitimum fuerant prosecuti, sed eodem impediente archiepiscopo, qui tunc temporis apud sedem apostolicam morabatur, non potuerunt [Col. 0502B] aliquid impetrare. Unde quia lis inferri sperabatur in consistorium principis, sine damno morae morabatur intacta. Praeterea cum praesentiam judicis formidarent pro falsitate in judicio deprehensa, et timor talis existeret qui cadere poterat in constantem, a prosecutione appellationis ipsius merito poterant excusari. Ad haec autem procurator vester respondit non esse verisimile quod infra biennium appellationem prosequi nequivissent, quia licet aliquando princeps exstiterit occupatus, non tamen consuevit instantibus justitiam denegare; nec metum quem ob vitium falsitatis incurrebant allegare valebant, cum iidem hujusmodi incusserant, sibi metum, nec ex eo erant aliquatenus excusandi unde [Col. 0502C] debebant potius condemnari. Nos igitur, his et aliis diligenter auditis quae partes coram nobis proponere voluerunt, de consilio fratrum nostrorum praedictas sententias, qua manifeste cognovimus esse justas, decrevimus confirmandas. Nullo ergo, etc., usque incursurum.

Datum Laterani, IV Non. Januarii, pontificatus nostri anno quarto decimo.



CXXXVIII. EPISCOPO ET CUSTODI ARGENTINENSI. Ne vulgaria judicia exerceantur a presbyteris. (Laterani, V Id. Januarii.)

Licet apud judices saeculares vulgaria exerceantur judicia, ut aquae frigidae, vel ferri candentis, sive duelli, hujusmodi tamen judicia Ecclesia non admisit; [Col. 0502D] cum scriptum sit in lege divina: Non tentabis Dominum Deum tuum (Deut. VI). Hoc igitur observato, circa purgationem Reimboldi latoris praesentium, qui super haeretica pravitate asseritur infamatus, taliter procedatis quod morbus iste, qui serpit ut cancer, per vestram sollicitudinem circumspectam perfecte curetur; ita quod eum nec iniquum gravet judicium, nec misericordia dissoluta confundat.

Datum Laterani, V Idus Januarii, pontificatus nostri anno quarto decimo.



CXXXIX. P. PRAEPOSITO EBREDUNENSI SUBDIACONO NOSTRO Recipitur sub protectione B. Petri (Laterani, IV Id. Januarii.)

Cum a nobis petitur quod justum est et honestum, [Col. 0503A] etc. Eapropter, dilecte in Domino fili, etc., usque inclinati, personam tuam cum omnibus bonis tam ecclesiasticis quam mundanis quae inpraesentiarum rationabiliter possides, aut in futurum justis modis dante Domino poteris adipisci, sub beati Petri et nostra protectione suscipimus. Specialiter autem praeposituram et canonicam Ebredunensis ecclesiae cum pertinentiis suis, sicut eas juste possides et quiete, auctoritate tibi apostolica confirmamus et praesentis scripti patrocinio communimus. Nulli ergo, etc., usque protectionis et confirmationis, etc., usque incursurum.

Datum Laterani, IV Idus Januarii, pontificatus nostri anno quarto decimo.



CXL. P. SUBDIACONO NOSTRO PRAEPOSITO, ET CAPITULO EBREDUNENSI. De supplenda negligentia praelatorum. (Laterani, IV Id. Januarii.)
[Col. 0503B]

Postulastis per sedem apostolicam edoceri ut cum ad vos simul et archiepiscopum vestrum donatio praebendarum ecclesiae vestrae pertineat [(266) 1Kb] , utrum praebendae vacantis donatio penes archiepiscopum ipsum remaneat, si eam infra semestre tempus neglexeritis pariter ordinare. Ad quod vobis breviter respondemus quod cum vos et idem archiepiscopus infra tempus praescriptum negligentes existitis circa collationem vocantium praebendarum, sicut nec ab illo ad vos, ita nec a vobis ad illum potestas devolvitur [Col. 0503C] conferendi, sed secundum statuta Lateranensis concilii ad superiorem transit donatio earumdem; nisi forte archiepiscopus, non ut praelatus, sed ut canonicus, vobiscum jus habeat conferendi; et in hoc casu, si dolose forsitan impedierit, dolus ei suffragari non debet.

Datum Laterani, IV Idus Januarii, pontificatus nostri anno quartodecimo.



CXLI. ABBATI ET CONVENTUI CORBEIENSI. Confirmatur quaedam sententia. (Laterani, II Kal. Januarii.)

Cum a nobis petitur quod justum est et honestum, etc., usque perducatur effectum. Eapropter, dilecti in Domino filii, vestris justis postulationibus, etc., [Col. 0503D] usque assensu, sententiam diffinitivam quam pro vobis contra nobilem virum W. advocatum Bethuniae super quibusdam talliis et exactionibus quas dictus advocatus indebite vestris hominibus imponebat, dilecti filii Sancti Martini de Gemellis et Sancti Acheloi abbates et praecentor Ambianensis, a nobis judices delegati, exigente justitia protulerunt, sicut est justa, nec legitima provocatione suspensa, auctoritate apostolica confirmamus et praesentis scripti patrocinio communimus. Nulli ergo, etc., usque incursurum.

Datum Laterani, II Kal. Januarii, pontificatus nostri anno quarto decimo.



CXLII. UNIVERSIS EPISCOPIS IN QUORUM EPISCOPATIBUS MALEFACTORES CORBEIENSIS MONASTERII COMMORANTUR. Adversus malefactores monasterii Corbeiensis.
[Col. 0504A]

Quanto amplius Corbeiense monasterium ad jus et proprietatem sacrosanctae Romanae Ecclesiae noscitur pertinere, et specialius ad ejus curam respicit et tutelam, tanto ad defensionem et conservationem ipsius propensiori cura nos oportet intendere, et ejus jura illibata et integra conservare. Inde est quod universitati vestrae per apostolica scripta mandamus quatenus illos parochianos vestros qui possessiones et bona praefati monasterii auferre praesumpserint et ea temerarie molestare, cum omni studeatis diligentia convenire ut et ablata restituant et ab eorum molestia [Col. 0504B] et infestatione desistant. Quod si juxta commonitionem vestram facere forte contempserint, eos usque ad condignam satisfactionem censura ecclesiastica arceatis.

Datum Laterani, III Non. Decemb., pontificatus nostri anno quarto decimo.



CXLIII. ABBATI ET CONVENTUI SANCTI MAGLORII PARISIENSIS. Ne quid exigatur pro installatione abbatis.

Cum ex injuncto nobis apostolatus officio Ecclesiarum omnium sollicitudinem gerere teneamur, ea corrigere nos oportet quae interdum contra sacrorum canonum sanctiones in eis per ipsarum ministros improvide attentantur. Sane ad audientiam nostram [Col. 0504C] vobis referentibus est delatum quod cum abbatem vestrum contingit de novo in sede, prout moris est, collocari, archidiaconus Parisiensis pro installatione ipsius centum solidos Parisiensis monetae a vobis nititur extorquere, hujusmodi exactionem in jus annuum convertendo. Quia igitur talis exactio est rationi contraria et sanctorum Patrum institutionibus inimica, ne id de caetero attentetur, auctoritate praesentium districtius inhibemus. Nulli ergo . . . inhibitionis, etc., usque incursurum.

Datum Laterai, III Non. Octob., pontificatus nostri anno quarto decimo.



CXLIV. PRIORI GRANDI MONTENSI. Confirmantur quaedam statuta (Laterani, IV Id. Januarii.)
[Col. 0504D]

Cum quaedam capitula in authentico nostro contenta per litteras tuas, quae coram nobis recitatae fuerunt, ad majorem duxeris evidentiam exponenda, nos attendentes te illa et intellexisse fideliter et salubriter explanasse, devotioni tuae praesentium auctoritate mandamus, quatenus ipsa secundum expositionem hujusmodi facias observari. Ad majorem vero cautelam expositiones illas de verbo ad verbum praesenti scripto jussimus adnotari; quarum tenor est talis. Quia de pulsatione ad collationem prima fiebat quaestio, taliter videtur determinare privilegium, [Col. 0505A] quod procurator domus secundum tenorem mandati apostolici debet propria manu pulsare, cum in domo praesens fuerit, hora statuta a priore; nisi infirmitas corporis manifesta vel necessitas inevitabilis ipsum detinuerit, ne collationi valeat interesse. Si vero interesse nequiverit, alius conversus, quem prior statuerit, pulset hora statuta. Ita siquidem ut de negligentia jure non valeant reprehendi. Prior autem clericum instituet qui procuratori vel alteri converso hora statuta praecipiat ut pulsetur; vel si clericus negligens fuerit, hoc idem injungat alius clericus loco ejus. Per quod manifeste datur intelligi quod clericus auctoritatem habet injungendi converso ut pulset hora statuta, vel si forte hora transierit, conversus tenetur pulsare ad denuntiationem [Col. 0505B] clerici sine dilatione qualibet vel quaestione; et si quilibet horum negligens fuerit vel contemptor, de mandato summi pontificis tanquam transgressor puniatur. Visitatores computationes audiant de receptis pariter et expensis, eo modo quo prior computationes consuevit audire, quem modum, quamvis satis notus sit universis, plane coram omnibus in capitulo generali exposuimus. Si clericis placuerit ut exeant ad laborem, cum conversis exeant, et cum eis pariter revertantur; sed semper hebdomadarius in cella remaneat, cujus nomine intelligimus interiorem ambitum vel clausuram, vel, si clausura non fuerit, loca adjacentia officinis. Si vero clerici vel conversi excesserint exeundo, quod intelligimus si [Col. 0505C] nimis frequenter et sine causa honesta, in capitulo proclamentur a clerico vel converso, et per hebdomadarium regulariter et rationabiliter judicentur. Caetera vero expositione aliqua indigere non videntur cum mutationes clericorum de voluntate prioris cum consilio clericorum discretorum fieri debeant, et cum mutati fuerint, nihil prorsus secum ferre debeant nisi pannos simplices, nec Scripturam, nec quodlibet aliud, nec conversi pariter sine speciali permissione vel mandato prioris, cum, sicut aperte sonat privilegium, nihil sibi proprium debeant vindicare. Quia vero computationis capitulum, fili prior, minime fuit in tuis litteris explanatum, illud nos in aliis litteris nostris plenius duximus [Col. 0505D] explanandum.

Datum Laterani, IV Idus Januarii, pontificatus nostri anno quarto decimo.



CXLV. PRIORI ET CONVENTUI GRANDIMONTENSI. Super reformatione ejusdem monasterii. (Laterani, XI Kal. Januarii.)

Venientes ad apostolicam sedem aliqui clerici de quibusdam cellis ordinis vestri nobis proponere curaverunt quod in multis statuta vestri ordinis violantur; propter quod scandalum oritur inter fratres, et rixae ac contentiones exinde oriuntur. Nos autem, quia ipsos tu, fili prior, sicut per tuas litteras intimasti, excommunicationis vinculo innodaras, ut super his quae proponebant melius instrui valeremus, eisdem beneficium fecimus absolutionis impendi, [Col. 0506A] mandantes ut eos in locis suis recipi facias salva ordinis disciplina. Volentes igitur ut si qua in ecclesia vestra corrigenda sunt, in melius corrigantur, venerabili fratri nostro archiepiscopo Bituricensi e dilectis filiis de Pratea et de Varenis abbatibus Cisterciensis ordinis Bituricensis dioecesis dirigimus scripta nostra, ut ad vestram ecclesiam accedentes, quae ibidem invenerint contra regulam deformata, nostra freti auctoritate sublato appellationis obstaculo studeant reformare, contradictores censura ecclesiastica compescendo. Tales itaque vos in his exhibere curetis quod zelari merito videamini vestri ordinis honestatem, et hujusmodi contentiones et rixae penitus sopiantur, quia servos Dei non oportet, secundum Apostolum, litigare. Illud autem quod in [Col. 0506B] rescripto nostro de computatione annis singulis facienda conditionaliter dicitur, intelligi volumus absolute nihilominus injungentes ut clericus sive laicus de ordine vestro, quem constiterit in canonem latae sententiae incidisse, tanquam excommunicatus ab omnibus evitetur donec per hebdomadarium sacerdotem vel per te, fili prior, fuerit absolutus.

Dutum Laterani, IX Kal. Januarii, pontificatus nostri anno quarto decimo.



CXLVI. PATRIARCHAE ALEXANDRINO. Consolatur captivos Christianos. (Laterani, XV Kal. Februarii.)

Gratum gerimus et acceptum, et fraternitatem [Col. 0506C] tuam dignis in Domino laudibus commendamus, quod, sicut ex litteris tuis nobis directis accepimus, circa illos qui Alexandriae ac Babyloniae sunt captivi diligentiam adhibes pii patris, et ad liberationem ipsorum impendis operam diligentem; et ne periculum negationis incurrant, nobis humiliter supplicasti ut calamitates eorum et angustias quas sustinent attendentes, pro liberatione ipsorum fratribus militiae Templi et Hospitalis necnon regibus et principibus orientalis provinciae scribere dignaremur. Nos autem, qui cum Apostolo dicere possumus; Quis infirmatur, et ego non infirmor, quis scandalizatur, et ego non uror? (II Cor. XI) etsi in tribulationibus eorumdem paterno compatiamur affectu, in eo tamen consolationem recipimus qui secundum [Col. 0506D] Apostolum Pater misericordiarum et totius consolationis est Deus, qui nos in omni tribulatione nostra misericorditer consolatur, illud in eis sperantes implendum quod veritas, quae mentiri non novit, in Evangelio protestatur: Beati qui persecutionem patiuntur propter justitiam, quoniam ipsorum est regnum coelorum. Beati qui lugent, quoniam ipsi consolabuntur (Matth. V). Sane habito super hoc cum fratribus nostris diligenti tractatu, petitionem tam tuam quam captivorum ipsorum favore perpendimus apostolico prosequendam, venerabili fratri nostro patriarchae Hierosolymitano apostolicae sedis legato nostris dantes litteris in mandatis quatenus ex parte tam nostra quam sua praescriptos fratres ac reges et principes in nomine Domini exhortetur, [Col. 0507A] consulendo fideliter et efficaciter inducendo ut ad redemptionem illorum per congruam commutationem intendant, et contra persecutores fidei Christianae his pro fide Christi potentibus armis utantur quibus utique Dominus vim suae virtutis creditur facilius impensurus, cumque hoc acceptabile opus populus intellexerit Christianus, ad subventionem eorum liberalius suas manus extendat, et nos, si devote fuerimus exauditi, debeamus eos in petitionibus suis plenius exaudire; quidquid autem super hoc actum fuerit idem patriarcha nobis non differat intimare; ut per suam relationem instructi, juxta quod nobis divina suggesserit inspiratio, procedamus. Cum igitur tanquam aurum in fornace Dominus suos probet electos, fraternitatem tuam rogandam [Col. 0507B] duximus et monendam, per apostolica scripta mandantes quatenus captivos ipsos efficaciter exhorteris ut non deficiant in tribulationibus suis, quia non sunt condignae passiones hujus temporis ad futuram gloriam quam in nobis Apostolus asserit revelandam; et fidelis est Deus, qui eosdem supra id quod possunt tentari minime patietur, sed faciet cum tentatione proventum, ut valeant sustinere. Id enim quod in praesenti sustinent, est utique momentaneum, sed in eis pondus aeternae gloriae operatur, si tamen usque in finem viriliter in incoepto certamine duxerint persistendum, quia si legitime consummaverint bonum certamen quod hactenus certaverunt, de reliquo ipsis corona justitiae reponetur. Quaedam autem de ipsis audimus quae cum dolore [Col. 0507C] referimus et pudore, quia ipsi nonnulla committunt impia et nefanda, per quae non solum divinam majestatem offendunt, verum etiam apud incredulos Christianam religionem infamant, propter quod maxime circa liberationem ipsorum supernae miserationis retardatur effectus, a quibus tu eos salubribus monitis et consiliis studeas revocare, talem te ipsum in servitute divina satagens exhibere, ut ab his qui sunt intus et ab his qui sunt foris bonum habere testimonium merearis. Caeterum, sicut nobis scripsisti, praefati captivi non habent nisi quemdam vetulum sacerdotem qui eis possit ministrare divina. Unde fraternitatem tuam humiliter rogaverunt ut unum ex ipsis in ecclesiasticis ministeriis eruditum [Col. 0507D] in diaconum promoveres, quod tu sine nostra licentia facere noluisti. Nos autem ut in hoc eorum adimpleas desiderium suademus, ordinandi eum tibi liberam concedentes auctoritate apostolica facultatem.

Datum Laterani, XV Kal. Februarii, pontificatus nostri anno quarto decimo.



CXLVII. PATRIARCHAE HIEROSOLYMITANO APOSTOLICAE SEDIS LEGATO. De commutatione captivorum. (Laterani. Id. Januarii.)

Recepimus litteras doloribus plenas et miseriis cumulatas quas apostolatui nostro miserunt venerabilis frater noster patriarcha Alexandrinus et qui [Col. 0508A] Alexandriae sunt captivi, aerumnas et pressuras quas sustinent exponentes, et postulantes suppliciter cum gemitu et moeror quatenus ad liberationem eorum misericorditer intendamus, inducendo fratres Templi et Hospitalis ac reges et principes Orientalis provinciae ut per commutationem captivorum ad liberandum illos inclinent animos cum effectu; ne propter acerbitatem poenarum quas longo tempore sunt perpessi apostatare cogantur, cum prompto sint spiritu parati tantum illis exhibere servitii quantum solet eisdem ab infidelibus captivis impendi; nihil amplius postulantes ab eis quam quod ipsi sunt soliti hujusmodi exhibere captivis, ut saltem hoc modo periculum negationis evadant. Nos autem super hoc habito cum fratribus nostris diligenti [Col. 0508B] tractatu, petitionem eorum favore perpendimus apostolico prosequendam, cum ipsi pro defensione fidei Christianae captivitatem incurrerint et teneantur quasi pro Christo captivi, qui fidelibus suis dicturus est in judicio: Venite, benedicti Patris mei, percipite regnum quod vobis paratum est ab origine mundi; quia in carcere eram, et venistis ad me, quandiu enim fecistis hoc uni de fratribus meis minimis, mihi fecistis (Matth. XXV). Et econtra dicturus est reprobis: Discedite a me, maledicti, in ignem aeternum qui paratus est diabolo et angelis ejus (ibid.). Quasi diceret manifestius: Qui quempiam meorum fidelium a carcere liberaverit, et ego illum eripiam ab inferno, ne cum diabolo et angelis ejus perpetuo crucietur in igne gehennae, sed cum angelis sanctis [Col. 0508C] in regno Dei perenniter glorietur. Cum ergo captivis hoc humanitatis solatium et ex officio charitatis et ex praecepto Domini debeatur, transgressores profecto videntur qui nolunt, cum possint, ad redemptionem intendere captivorum, pro qua secundum constitutiones canonicas et legitimas distrahi debent ecclesiastica bona, quae in aliis casibus alienari non licet. Verendum est enim ne secundum Apostolum non sint justitiae divinae subjecti, si qua forsitan contra hoc suam justitiam statuerunt, legem Dei propter traditiones hominum dimittentes, volendo plus rebus consulere quam personis, pecunias magis quam animas diligentes, quod irrefragabili videtur argumento convinci, si certe quos liberant [Col. 0508D] pro pecuniis acquirendis, nolent pro redimendis fratribus liberare. Cupientes igitur utrorumque providere saluti, fraternitatem tuam rogandam duximus et monendam, per apostolica scripta mandantes quatenus ex parte tam nostra quam tua praescriptos fratres ac reges et principes in nomine Domini exhorteris, consulendo fideliter et efficaciter inducendo ut ad redemptionem illorum per congruam commutationem intendant et contra persecutores fidei Christianae his pro fide Christi potentibus armis utantur quibus utique Dominus vim suae virtutis creditur facilius impensurus, cumque hoc acceptabile opus populus intellexerit Christianus, ad subventionem eorum liberalius suas manus extendant, et nos, si devote fuerimus exauditi, debeamus [Col. 0509A] eos in petitionibus suis plenius exaudire. Quidquid autem super hoc actum fuerit nobis non differas intimare; ut per tuam relationem instructi, juxta quod nobis divina suggesserit inspiratio procedamus.



CXLVIII. UNIVERSIS CAPTIVIS IN ALEXANDRIA ET BABYLONIA CONSTITUTIS. Super eodem. (Laterani, XIV Kal. Februarii.)

Recepimus litteras doloribus plenas et miseriis cumulatas quas tam vos quam venerabilis frater noster Alexandrinus patriarcha nostro apostolatui direxistis, aerumnas et pressuras, etc., in eumdem [Col. 0509B] fere modum ut in superiori quae mittitur patriarchae Hierosolymitano, usque periculum negationis evadant. Nos autem, qui cum Apostolo dicere possumus: Quis infirmatur, etc., in eumdem fere modum ut in superiori quae mittitur patriarchae Alexandrino usque. Cum igitur tanquam aurum in fornace Dominus suos probet electos, universitatem vestram monendam duximus et hortandam quatenus non deficiatis in tribulationibus vestris, etc., usque supernae miserationis retardatur effectus, a quibus vos sub obtestatione divini judicii obsecramus penitus abstinere, ne per vos inter gentes sanctum nomen Domini blasphemetur. Alioquin frustra profecto vel a Deo misericordiam vel a nobis solatium exspectatis.

[Col. 0509C] Datum Laterani, XIV Kal. Februarii, pontificatus nostri anno quarto decimo.



CXLIX. MAGISTRO ET FRATRIBUS MILITIAE CHRISTI IN RIGA. Differt erectionem episcopalis sedis. (Laterani, VIII Kal. Februarii.)

Gratias eximias bonorum omnium referimus largitori quod conatus vester contra barbaras nationes inutilis non existit, sed de die in diem in vestris manibus prosperatur; ita ut gressus vestros Domino dirigentes, plures vobis subjeceritis ex eisdem, et ad unum adduxeritis cultum Dei, recepto baptismatis sacramento. Verum dilectus filius . . . confrater vester lator praesentium a nobis [Col. 0509D] cum instantia postulavit ut in terris illis quas vobis nuper divina praeeunte clementia subjugatis dignaremur episcopum ordinare. Sed preces ipsius, cum arduum sit negotium, non duximus protinus admittendas; quin potius usque ad tempus exspectandum providimus opportunum; universitatem vestram monentes et exhortantes attentius quatenus in Domino confortemini et in potentia virtutis ipsius, praelia Domini viriliter pugnaturi; scientes quod nostrum vobis non deerit auxilium in quibus cum Domino viderimus expedire.

Datum Laterani, VIII Kal. Februarii, pontificatus nostri anno quarto decimo.



CL. ABBATI SANCTI VICTORIS PARISIENSIS. Interpretatur quoddam privilegium eidem abbati concessum. (Laterani, X Kal. Februarii.)
[Col. 0510A]

Sicut ex litteris tuis nuper accepimus, cum olim ex parte dilectorum filiorum scholarium Parisiensium nobis fuerit humiliter supplicatum ut cum interdum eorum aliqui ex mutua injectione manuum in canonem incidant sententiae promulgatae, pro qua sine gravi dispendio, et praesertim sine scholastici studii detrimento, non possent ad apostolicam sedem accedere, super hoc dignaremur eisdem misericorditer providere, nos tibi dedimus in mandatis [Col. 0510B] ut cum esses a talibus requisitus, anctoritate nostra suffultus juxta formam, Ecclesiae absolutionis eis munus impenderes, et injungeres ipsis quod hujusmodi consuevit injungi, nisi forsan tam gravis esset et enormis excessus quod merito propter eum deberent ad sedem apostolicam laborare. Tu vero quorumdam consilio asserentium beneficia principum latissime fore interpretanda, scholaribus Parisiensibus qui inciderant in hujusmodi canonem quocunque loco, injiciendo temere manus in clericos violentas juxta formam praescriptam absolutionis beneficium impendisti. Nos igitur his auditis de tua non potuimus prudentia non mirari, quod ad sic intelligendum litteras nostras tuum animum inclinasti, cum in eisdem litteris non dicatur inciderint, sed incidant [Col. 0510C] in canonem sententiae promulgatae; ut de illis solis intelligatur scholaribus qui Parisiis existentes hujusmodi committunt excessum. Quocirca praesentium tibi auctoritate mandamus quatenus scholares illos absolvere de caetero non praesumas qui alibi quam Parisiis taliter deliquerunt sciens quod illi pro absolutis haberi non debent quos alibi delinquentes quam Parisiis absolvisti cum de talibus nullam acceperis potestatem.

Datum Laterani, X Kal. Februarii, pontificatus nostri anno quarto decimo.



CLI. DECANO ET CAPITULO BEATI ANIANI. Quis residere censendus sit. (Laterani, XIII Kal. Februarii.)
[Col. 0510D]

Sicut exhibita nobis ex parte vestra petitio declaravit, ecclesia vestra occasione cujusdam consuetudinis perversae ibidem hactenus observatae debito canonicorum servitio saepius defraudatur. Cum enim Ph. quondam decanus et capitulum ipsius ecclesiae statuissent ut illi tantum praebendarum suarum integre perciperent redditus qui assiduum impenderent eidem ecclesiae famulatum, adjungentes insuper quod tantam illi diceretur et esset assiduus qui eidem soli ecclesiae canonici servitium exhiberet. se servaturos haec omnia praestito juramento firmantes, nonnulli vestrum exinde occasione fraudulenter assumpta, cum extra civitatem Aurelianensem [Col. 0511A] frequenter moram faciant longiorem, ita quod per totum annum continuo vel interpolatim, dierum numero computato, nec etiam per tres menses ecclesiae serviunt memoratae, integre fructus suarum percipiunt praebendarum, dicentes se juxta statutum praefatum assiduitatem servitii ecclesiae impendisse. Verum postulastis a nobis ut nulli canonicorum vestrorum praebendae suae fructus nisi per dimidium annum ad minus, dierum numero interpolatim vel continue computato, residentiam in Ecclesia vestra fecerit, persolvatis; cui etiam nisi matutinalibus horis vel missarum solemniis seu vespertinis laudibus personaliter interfuerit, dies inutiles computentur. Nolentes igitur Ecclesiae vestrae tantum sustinere gravamen, discretioni vestrae per apostolica [Col. 0511B] scripta praecipiendo mandamus quatenus id de caetero inter vos firmiter observetur. Salvo in omnibus apostolicaesedis mandato.

Datum Laterani, XIII Kal. Februarii, pontificatus nostri anno quarto decimo.



CLII. ABBATI SANCTI SALVATORIS DE BREDA GERUNDENSIS DIOECESIS, ET MAGISTRIS VITALI SUBDIACONO NOSTRO ET ARNALDO CANONICIS ILERDENSIBUS. Delegat correctionem monasterii S. Cucufatis. (Laterani, Kal. Februarii.)

Cum B. monachus monasterii Sancti Cucufatis et procurator abbatis et monachorum ejusdem monasterii [Col. 0511C] ad nostram praesentiam accessissent, eis dilectum filium nostrum Petrum tituli Sanctae Caeciliae presbyterum cardinalem concessimus auditorem. Coram quo monachus proposuit antedictus quod cum ad venerabiles fratres nostros Gerundensem et Vicensem episcopos et sacristam Gerundensem a nobis litteras impetrassent, ut ipsi ad dictum monasterium personaliter accedentes ibidem corrigerent quae tam in capite quam in membris corrigenda viderent, ipsi accedentes ad locum, et litteris nostris in conventus audientia communi perlectis, praestari sibi juramenta de dicenda veritate super statu monasterii exegerunt. Abbas vero et monachi tria objecerunt mendaciter contra ipsum, videlicet quod excommunicationis vinculo tenebatur, nec super [Col. 0511D] objectis abbatem praemonuerat et conventum, et quod ante praescientiam litterarum suos contra ipsum nuntios ad nostram praesentiam destinarant, et se ac monasterium sub nostra protectione ponentes, ne contra ipsos procederent, appellarunt. Quorum appellationi cum unus eorum, videlicet Vicensis episcopus, detulisset, duo reliqui attendentes appellationem fuisse in litteris nostris inhibitam, in eos, quia jurare nolebant, excommunicationis sententiam protulerunt, ipsos excommunicatos per venerabilem fratrem nostrum Barchinonensem episcopum dioecesanum eorum facientes per Barchinonensem dioecesim nuntiari. Deinde sex de monachis excommunicationis sententiam metuentes, coram praedictis episcopo et sacrista Gerundensibus, [Col. 0512A] dicto Vicensi episcopo appellationi interpositae deferente, de dicenda veritate super statu monasterii juraverunt: quorum aperiri depositiones instanter idem monachus et puniri abbatem et monachos, quia excommunicati divina celebraverant, postulabat. Procurator vero abbatis et conventus proposuit ex adverso quod idem monachus non erat aliquatenus audiendus, cum propter excessus suos sententiam excommunicationis incurrerit prius etiam quam inquisitionis litteras impetrasset, quod ipsi abbas et conventus tunc coram dictis inquisitoribus probavissent, nisi fuisset eis audientia denegata. Ostendebat insuper procurator praedictus charissimi in Christo filii nostri Petri Aragonum regis illustris et venerabilis fratris nostri Terraconensis [Col. 0512B] archiepiscopi et aliorum episcoporum litteras, qui monasterium ipsum de hospitalitate, abbatem vero de honestate vitae ac multa providentia tam circa spiritualia quam temporalia plurimum commendabant. Idem quoque B. monachus ab auditore interrogatus eodem, non negavit abbatem tulisse sententiam excommunicationis in ipsum, licet eam asseruerit post appellationem ad nos legitime interpositam esse latam. Propter quae idem procurator postulabat instanter ut quidquid a praedictis duobus inquisitoribus post appellationem ad nos legitime interpositam factum fuerat cassaretur. Econtra idem B. monachus excommunicationem a procuratore abbatis sibi non posse objici replicabat, cum idem abbas triplici esset excommunicationis [Col. 0512C] vinculo innodatus. His igitur omnibus fideliter nobis ab eodem auditore relatis, perlectis quoque attestationibus et inspectis, quia per eas nihil contra abbatem efficaciter probabatur, attendentes quod inquisitores praefati post appellationem ad nos legitime interpositam processissent auctoritate litterarum, quas dictus excommunicatus tacita subripuerat veritate, processum cassavimus eorumdem, memoratas attestationes destrui facientes. Verum ne curam praedicti monasterii negligere videamur, discretioni vestrae per apostolica scripta mandamus quatenus ad ipsum monasterium personaliter accedentes, corrigatis, appellatione remota tam in capite quam in membris, quae secundum [Col. 0512D] Deum et instituta canonica ibidem inveneritis corrigenda, et statuatis quod regulare fuerit et honestum, facientes quod statueritis per censuram ecclesiasticam firmiter observari; contradictores, si qui fuerint, vel rebelles per censuram eamdem sublato appellationis obstaculo compescentes. Ad haec praefatum monachum, si absque scandalo fieri poterit, faciatis recipi, salva ordinis disciplina, in monasterio antedicto. Alioquin ipsum in alio monasterio ejusdem ordinis collocetis. Nullis litteris veritati et justitiae praejudicantibus a sede apostolica impetratis. Quod si non omnes, etc. duo vestrum ea, etc., usque exsequantur.

Datum Laterani, Kal. Februarii, pontificatus nostri anno quarto decimo.



CLIII. ELECTO ET PRAEPOSITO COLOCENSIBUS. Confirmatur electio praepositi Cibiniensis. (Laterani, XVI Kal. Februarii.)
[Col. 0513A]

[(267) 1Kb] Sicut dilectus filius magister R. nobis exponere procuravit, charissimus in Christo filius noster Ungariae rex illustris ipsum ad praeposituram Cibiniensem duxit canonice praesentandum. Verum quia praepositura eadem ad nos in spiritualibus nullo pertinet mediante, nobis humiliter supplicavit ut sibi eam in his quae ad nos pertinent conferremus. Nos autem quod per dictum regem factum canonice fuerat approbantes, per apostolica vobis scripta mandamus quatenus dictum R. in eadem [Col. 0513B] praepositura instituere auctoritate apostolica procuretis.

Datum Laterani, XV Kal. Februarii, pontificatus nostri anno quarto decimo.



CLIV. ILLUSTRI REGI CASTELLAE. Consolatur eum in tribulatione sua, et dat indulgentias. (Laterani, II Non. Februarii.)

Cum personam tuam inter Catholicos reges speciali diligamus in Domino charitate, in his quae secundum Deum requiris a nobis favorem tibi apostolicum libenti animo impertimur. De infortuniis ergo [Col. 0513C] quae nuper serenitati regiae acciderunt paterno tibi condolemus affectu. Et ut favorem apostolicum excellentiae regiae sentias non deesse, juxta petitionem tuam et instantiam dilecti filii Segobiensis electi nuntii tui, qui circa promotionem ejusdem negotii exstitit sollicitus et attentus, archiepiscopis et episcopis, per regnum Franciae ac Provinciam constitutis, nostris damus litteris in mandatis ut subditos suos sedulis exhortationibus moneant et inducant [(268) 1Kb] , in remissionem omnium peccatorum ex parte Dei et nostra vere poenitentibus injungentes, ut cum Saracenis in octavis Pentecosten proximo adfuturis campestre bellum indixeris, in hoc tibi necessitatis articulo succurrentes, necessarium [Col. 0513D] impendant auxilium in rebus pariter et personis, ut per haec et alia quae fecerint, coelestis regni gloriam consequantur. Pari quoque remissione gaudere concedimus peregrinos qui propria devotione undecunque processerint ad idem opus fideliter exsequendum. Monemus igitur serenitatem regiam et hortamur quatenus totam spem tuam ponens in Domino Deo tuo, te humilis coram ipso, qui gratiam suam dat humilibus, et reddit retributionem superbis; quia potens est ut te faciat de inimicis crucis Christi magnifice triumphare. Caeterum quia nunc [Col. 0514A] fere totus mundus turbatus est et positus in maligno, consulimus et monemus ut si competentes treugas inveneris, ipsas recipias, donec opportunius tempus adveniat quo ipsos valeas securius expugnare.

Datum Laterani, II Nonis Februarii, pontificatus nostri anno quarto decimo.



CLV SENONENSI ARCHIEPISCOPO ET SUFFRAGANEIS EJUS. Super eodem. (Laterani, II Kal. Februarii.)

[(269) 1Kb] Recepimus litteras dolore plenas et timore non vacuas quibus charissimus in Christo filius noster Aldephonsus rex Castellae illustris significare [Col. 0514B] curavit quod Saraceni hoc anno intrantes Hispaniam in multitudine gravi, quoddam castrum Cisterciensis ordinis fratrum, quod Salvaterra vocatur, hostiliter obsederunt, quod bellicis machinis infestantes ad ultimum occuparunt. Attendens ergo praefatus rex quod nisi eis campestri bello fortiter resistatur, ipsi tum propter innumerabilem multitudinem personarum, tum propter irruptionem machinarum durissimam, universas munitiones suae possint nefandae subjicere ditioni, campestre illis bellum indixit in octavis Pentecosten proximo adfuturis, eligens mori potius quam Christianae gentis mala videre. Unde nobis humiliter supplicavit quatenus ei necessarium faceremus auxilium impertiri per catholicae fidei professores. Nos igitur [Col. 0514C] pium ejus propositum in Domino commendantes, fraternitati vestrae per apostolica scripta mandamus quatenus subditos vestros sedulis exhortationibus moneatis, in remissionem omnium peccatorum ex parte Dei et nostra vere poenitentibus injungentes, ut ei praescripto termino in hoc necessitatis articulo succurrentes, necessarium impendant auxilium in rebus pariter et personis; ut per haec et alia bona fecerint, coelestis regni gloriam consequi mereantur. Pari quoque remissione gaudere concedimus peregrinos, qui propria devotione, undecunque processerint ad idem opus fideliter exsequendum. Taliter autem studeatis exsequi quod mandamus ut sollicitudo vestra clareat in effectu, nosque devotionem [Col. 0514D] vestram valeamus merito commendare.

Datum Laterani, II Kalend. Februarii, pontificatus nostri anno quarto decimo.

[(269*) 1Kb] Cum Jacobus et Marcus viduas matres haberent, uterque matrem alterius duxit legitime in uxorem, et prolem suscepit ex ipsa. Quaeris igitur utrum filius et filia sic suscepti possint adinvicem matrimonialiter copulare. Nos autem breviter respondemus, quod cum inter eos consanguinitas primi et secundi gradus existat, legitime conjungi non possunt.



CLVI. ILLUSTRI REGI HUNGARIAE. De concordia inter Ecclesias Strigoniensem et Colocensem. (Laterani, II Id. Februarii.)
[Col. 0515A]

Illa e, fili charissime, charitatis praerogativa diligimus, cum inter alios mundi principes erga personam nostram et sacrosanctam Romanam Ecclesiam devotissimum te sciamus, quod preces et petitiones ex parte tua nobis oblatas intendimus libenter admittere, quantum cum nostra possumus honestate. Inde siquidem fuit quod venerabilem fratrem nostrum Vesprumiensem episcopum ad sedem apostolicam accedentem paterna benignitate suscepimus, et quae tam per eum quam per tuas nobis litteras [Col. 0515B] intimasti pleno concepimus intellectu. Qui denique inter caetera proposuit coram nobis, quod cum de pace perpetuo statuenda inter Strigoniensem et Colocensem Ecclesias diu fuerit te mediante tractatum, tandem venerabilis frater noster Strigoniensis archiepiscopus de consensu et voluntate suffraganeorum Strigoniensis Ecclesiae, videlicet Agriensis, Georiensis, et praefati Vesprumiensis episcoporum ex parte una, et dilectus filius Colocensis electus de voluntate suffraganeorum Colocensis Ecclesiae, Waradiensis videlicet, Cenadiensis, et Ultrasilvani episcoporum ex altera, in certam formam concordiae devenerint, quam per praefatos Georgiensem et Vesprumiensem episcopos redigi mandaverunt in scriptis, cum illam in scriptis redactam [Col. 0515C] in medium produxissent, et super ea fuisset diutius disputatum, tandem ita correcta exstitit et conscripta quod eam pars approbavit utraque, et tam Strigoniensis archiepiscopus quam Colocensis electus [(270) 1Kb] cum Ecclesiarum suarum suffraganeis ad sancta Dei Evangelia juraverunt quod formam pacis quae continebatur in illo scripto posito coram eis firmiter observarent, et laborarent ad hoc nihilominus bona fide ut nos compositionem confirmaremus eamdem. P. quoque Quinquecclesiensis praepositus, ab episcopo suo missus pro eo, et Benedictus praepositus Sancti Thomae, nec non et Jacobus scholasticus Strigoniensis pro capitulo ejusdem Ecclesiae, a quo sub debito juramenti se asseruerunt [Col. 0515D] habere mandatum, et Hubaldus Posoniensis praepositus juraverunt etiam illud idem. Pro Colocensi vero Ecclesia Jacobus Colocensis et Hosmundus Sancti Laurentii praepositi praestiterunt consimile juramentum. Unde praefatus episcopus ex parte tua nobis humiliter supplicavit ut compositionem eamdem, quam sigillorum praedictorum electi et Waradiensis, Cenadiensis, Ultrasilvani, Agriensis, et ipsius Vesprumiensis episcoporum, nec non capitulorum Colocensis et Bachiensis nobis exhibuit munimine roboratum, auctoritate dignaremur apostolica confirmare; cujus tenor talis est [(271) 1Kb] .

»In nomine Patris et Filii et Spiritus Sancti. [Col. 0516A] Amen. Haec est forma pacis inter Strigoniensem et Colocensem archiepiscopos. Prima coronatio regum Hungariae specialiter spectat ad solam Strigoniensem Ecclesiam. Verumtamen si Strigoniensis archiepiscopus non posset vel malitiose nollet regem coronare, vel Strigoniensis Ecclesia vacaret, coronet regem Colocensis, nullum ex tali coronatione jus sibi vindicando in prima coronatione. Secunda coronatio ei deinceps aequaliter pertineat ad utramque. De proventu monetae decima pertineat ad Ecclesiam Strigoniensem, ubicunque in regno Hungariae cudatur. Quod si cudi desierit generalis moneta totius Hungariae, quidquid loco generalis monetae successerit, decimam habeat Strigoniensis Ecclesia. Strigoniensis archiepiscopus renuntiat [Col. 0516B] omni jurisdictioni et juri spirituali quod habebat vel habere videbatur in provincia Colocensi; praeter decimam monetae, si ibi contingeret fabricari. Judicium officialium domus regiae quilibet episcopus habeat in sua parochia. Exhibitio sacramentorum regibus et reginis et eorum liberis tam ad ipsos archiepiscopos quam ad alios episcopos in suis parochiis pertineat pro voluntate regis. In omnibus aliis utrique Ecclesiae jura sua conserventur illaesa et consuetudines antiquae. Si qua autem privilegia vel rescripta quandocunque prolata fuerint contra hanc formam, vires non habeant, salva in omnibus auctoritate apostolica. Quod si papa non approbaverit, res sit in eo statu in quo nunc est. Juraverunt ambo archiepiscopi et eorum suffraganei qui praesentes [Col. 0516C] erant, nec non et praepositus Quinquecclesiensis qui vice domini sui episcopi intererat, nec non et procuratores capitulorum utriusque Ecclesiae, quod secundum formam praescriptam bona fide pacem praescriptam observabunt, et sine fraude ad confirmationem laborabunt.«

Cumque super his cum fratribus nostris deliberare vellemus, dilecti filii Jacobus scholasticus et Nicolaus canonicus praefati archiepiscopi nuntii, et M. thesaurarius et Jo. archidiaconus Strigonienses procuratores ejusdem loci capituli petierunt a nobis audientiam sibi dari. Qua ipsis de more concessanuntii proposuere praedicti quod inter praefatos archiepiscopum et Colocensem electum et eorum [Col. 0516D] suffraganeos talis compositio intervenit, ut prima coronatio regum Hungariae, ubicunque in ipso regno eos primum contingeret coronari, solius Strigoniensis Ecclesiae juris esset, et monetae, ubicunque cuderentur in regno, vel illius quod loco colligeretur monetae decima ad eamdem Ecclesiam pertineret; ac tu et charissima in Christo filia Hungarorum regina per vestras a nobis litteras peteretis quatenus primam sedem primamque vocem cum juribus supradictis, quae tu et dicta regina nec non et pars Colocensis [(272) 1Kb] publice praefatae Strigoniensi recognovistis Ecclesiae, ipsi perpetui dignaremur privilegii munimine roborare, super aliis [Col. 0517A] vero de quibus inter eos esse videbatur contentio, propter bonum pacis sic exstitit ordinatum, ut nec Colocensis in Strigoniensi provincia, nec Strigoniensis in Colocensi praeter praedicta sibi juris aliquid vindicaret, auctoritate in omnibus apostolicae sedis salva; ita quod si haec non approbarentur a nobis, res in eo statu in quo tunc fuerat remaneret. Unde quidquid sit scriptum vel juratum esse dicatur, hoc actum et intellectum esse a partibus asserebant, et illud ex parte archiepiscopi confirmari a nobis suppliciter postulabant, asserentes sic actum et intellectum fuisse, idem archiepiscopus et praefati Agriensis et Geuriensis episcopi suis litteris declararant. Procuratores vero Strigoniensis capituli proposuere constanter quod tam illa compositio, quam [Col. 0517B] redactam in scriptis praefatus episcopus nobis exhibuit, quam illa in quam praefati nuntii dixerunt archiepiscopum consensisse, inita fuerat sine assensu capituli et in enorme dispendium Strigoniensis ecclesiae redundabat. Unde contradicentes utrique, nobis humiliter supplicarunt ut auctoritate apostolica cassaremus utramque. Nos igitur attendentes quod olim nobis multa precum instantia supplicaras ut super jure coronandi reges Hungariae Strigoniensi Ecclesiae privilegium concedere dignaremur, nosque tuis precibus inclinati, ei super hoc privilegium concesserimus fratrum nostrorum subscriptionibus roboratum, considerantes etiam quod si potestas coronandi regis Hungariae penes diversas [Col. 0517C] Ecclesias resideret, toti regno grave periculum et haeredibus tuis grande posset dispendium generare, cum, sicut plenius ipse nostri, frequenter inter regum Hungariae cohaeredes super obtinenda regni corona scandalum sit exortum, quod utique posset facilius suboriri, si eos diversos coronatores contingeret invenire, propter contradictiones et rationes praescriptas compositionem hujusmodi non potuimus, sicut nec debuimus, confirmare. Super episcopatu quoque de novo creando apud Cibiniensem Ecclesiam in Ultrasilvana dioecesi, qui metropoli Colocensi subdatur, petitionem regiam nequivimus exaudire, quoniam sive apostolicae sedi, sicut tu ipse firmiter protestaris, sive Strigoniensi metropoli, sicut procuratores ipsius fortiter asserebant, Cibiniensis [Col. 0517D] praepositura sit in spiritualibus immediate subjecta, id absque dubio in alterutrius praejudicium redundaret. Sed et quidam qui se nuntium venerabilis fratris nostri Ultrasilvani episcopi faciebat, contradicebat omnino, gravem et enormem Ultrasilvani episcopatus diminutionem allegans. Serenitatem igitur regiam rogamus, et exhortamur attentius quatenus ad duritiam nobis non imputes quod compositioni praedictae robur non attribuimus firmitatis, sed tam providentiae quam justitiae id ascribas, quibus regni et haeredum tuorum indemnitatibus duximus praecavendum et juris ordinem observandum, cum omnibus facti simus in justitia debitores, sciturus pro certo quod in nullo unquam a nobis patieris repulsam in quo quisquam principum debeat exaudiri.

[Col. 0518A] Datum Laterani, II Idus Februarii, pontificatus nostri anno quarto decimo.

Scriptum est capitulo Strigoniensi super hoc in eumdem fere modum, videlicet: Venerabilis frater noster Vesprumiensis episcopus in nostra proposuit praesentia constitutus quod cum de pace perpetuo statuenda, etc., usque non potuimus, sicut nec debuimus, confirmare.

In eumdem fere modum scriptum est Strigoniensi archiepiscopo: Venerabilis frater noster Vesprumiensis episcopus in nostra proposuit praesentia constitutus quod cum de pace, etc., usque nec debuimus confirmare.



CLVII. SANCTAE GENOVEFAE PARISIENSIS ET BONI RADII CISTERCIENSIS ORDINIS DIOECESIS ANTISSIODORENSIS ABBATIBUS, ET DECANO AURELIANENSI De quadam venditione infirmanda vel confirmanda. (Laterani, VI Kal. Martii.)
[Col. 0518B]

Venientes ad apostolicam sedem I. syndicus et quidam monachi Cluniacensis coenobii nobis exponere curaverunt quod G. prior et quidam monachi monasterii de Charitate, abbatis et conventus Cluniacensis, ad quod idem monasterium nullo pertinet mediante, interveniente consensu, absentibus tamen multis ex fratribus de Charitate, quorum intererat, nec vocatis, ac quibusdam contradicentibus et ad [Col. 0518C] sedem apostolicam appellantibus ex eisdem, quasdam possessiones, redditus, et alia bona militiae Templi fratribus in gravem ipsius monasterii laesionem vendiderunt. Unde nobis syndicus et monachi memorati humiliter supplicarunt ut vel revocare contractum eumdem in dicti monasterii praejudicium temere attentatum, vel restituere in integrum vice minoris idem monasterium dignaremur, praesertim cum Cluniacensis abbas templariis ipsis restituere solutam ab eis pro praedictis bonis et possessionibus pecuniam sit paratus. Dicti vero fratres e contrario responderunt quod petentibus ipsis olim contractum venditionis inter ipsos ex parte una et monachos de charitate ex altera legitime ac solemniter celebratum auctoritate apostolica confirmari, tam abbate [Col. 0518D] ac conventu Cluniacensi, quorum ad hoc auctoritas intervenerat et consensus, quam priore ac conventu de Charitate per suas litteras postulantibus illud idem, quia nobis ad plenum de ipsius contractus meritis et circumstantiis non liquebat, venerabili fratri nostro Parisiensi episcopo et suis conjudicibus hoc commisimus inquirendum, facientes in inquisitionis litteris mentionem de litteris ad venerabilem fratrem nostrum Senonensem archiepiscopum et conjudices suos super lapsu ipsius monasterii destinatis: quorum utrique in exsecutione mandati apostolici processerunt. Demum partibus in nostra praesentia constitutis, pars templariorum contractum ipsum confirmari petebat, parte altera multipliciter impugnante contractum. Contra quod [Col. 0519A] fuit ex adverso responsum quod communis juris remedium super deceptione malitiose pars altera implorabat, cum expresse per lationem judicum et depositiones testium probaretur possessiones venditas diu et publice fuisse venales, nec usque tunc temporis emptores occurrerant qui tantum pro ipsis possessionibus largirentur. Ipsos quoque fratres ad emptionem jam dictam sola misericordia et monachorum illorum preces, non cupiditas, induxerunt. Probatum etiam esse asserebant legitime dicti fratres quod venditionis tempore monasterium de Charitate tanto debito premebatur quod de omnibus mobilibus pars vicesima non potuisset exsolvi, in debitorum solutionem conversam illam totam pecuniam asserentes; ex cujus accelerata solutione usque ad summam [Col. 0519B] trium millium librarum et ultra monachis de Charitate a creditoribus est remissum. Proponentes insuper quod venditionis rescissio non expediebat Ecclesiae memoratae, cum vix posset tanta pecunia sine majori gravamine ipsius Ecclesiae inveniri. Adjiciebat praeterea quod monachi restitutionis beneficium ex eo implorare non poterant, cum super hoc mandatum non receperint speciale, quia secundum legitimas sanctiones petitio restitutionis in integrum jure minoris mandato non concluditur generali. Nos igitur intellectis quae partes voluerunt proponere coram nobis, quia de praemissis nobis non potuit fieri plena fides, discretioni vestrae per apostolica scripta mandamus quatenus diligenter auditis quae partes infra quatuor menses a primae citationis [Col. 0519C] edicto coram vobis duxerint proponenda, si sufficienter fuerit ostensum quod ex ipsa venditione monasterium de Charitate sit enormiter laesum, vos ipsum restituentes vice minoris, venditionis contractum legitime rescindatis, ita quod pretium absque templariorum gravamine restituatur eisdem secundum terminos quibus ipsi pecuniam persolverunt, et de melioratione, si qua forsan apparuerit, facta per illos eis congrue satisfiat, proviso prudenter ne pro invenienda pecunia eaedem possessiones vel aliae distrahantur, ac recipiatur pecunia sub voragine usurarum, ne forte residuum locustae comedat brucus, et unde crederetur adhiberi remedium, inde periculum incurratur. Alioquin praescriptum venditionis [Col. 0519D] contractum ratum et firmum faciatis haberi, contradictores, si qui fuerint, per censuram ecclesiasticam sublato appellationis obstaculo compescentes. Testes autem qui fuerint nominati, tam monachi quam templarii et alii, si se gratia, odio vel timore subtraxerint, per districtionem eamdem appellatione remota cogatis veritati testimonium perhibere. Nullis litteris obstantibus, si quae apparuerint praeter assensum partium a sede apostolica impetratae. Quod si non omnes his exsequendis, etc., duo vestrum, etc., usque exsequantur.

Datum Laterani, XV Kalend. Martii, pontificatus nostri anno quarto decimo



CLVIII AURELIANENSI ET ANTISSIODORENSI EPISCOPIS ET MAGISTRO W. DE VIENNAE CANONICO ANTISSIODORENSI. Beneficiorum superfluitas damnata. (Laterani, XV Kal. Martii.)
[Col. 0520A]

Intellecta ratione quam nobis venerabilis frater noster Remensis archiepiscopus et ejus condelegati miserunt super controversia quae de praebenda Trecensis Ecclesiae vertitur inter venerabilem fratrem nostrum Trecensem episcopum et dilectum filium cancellarium Senonensem non duximus eidem episcopo aliud rescribendum nisi quod idem episcopus diligenter advertat qua ratione sustinere possemus ut ipse aliquod ecclesiasticum beneficium cuiquam de caetero personae concedat plura beneficia obtinenti, [Col. 0520B] si propterea nolit ad mandatum nostrum praefato cellarario [(273) 1Kb] in ecclesia sua conferre praebendam quia plura dignoscitur beneficia obtinere. Licet enim circa eamdem personam beneficiorum sit semper superfluitas improbanda, nonnunquam tamen est toleranda pluralitas, statu personae provida consideratione pensato. Quare idem prudenter attendat utrum magis expediat ut eidem cellarario ex mandato nostro liberalitatem exhibeat conferendo praebendam quam ex suo judicio necessitatem incurrat ut ultra non possit alicui plura beneficia obtinenti ecclesiasticum beneficium elargiri, nisi fuerit sufficienter ostensum quod ipse superflua beneficia secundum suum statum possideat. Quod ex eo forsan non poterit ostendi de facili, [Col. 0520C] quoniam etsi plures praebendas obtineat, ipse tamen pene nullam habere proponitur cujus proventus libere possit percipere nisi residentiam in ea faciat personalem. Et ex hoc fortassis pendet judicium utrum et pro Trecensi praebenda condigne recompensatum exstiterit in praebenda Remensi. Quidquid ergo super his duxerit faciendum, nobis infra tres menses post susceptionem litteratum nostrarum absque dilatione rescribat. Ideoque discretioni vestrae per apostolica scripta mandamus quatenus dictum episcopum ad hoc moneatis attentius et efficaciter inducatis. Quod si non omnes, etc., duo vestrum, etc., usque exsequantur.

Datum Laterani, XV Kal. Martii, pontificatus nostri [Col. 0520D] anno quarto decimo.



CLIX. GEBENNENSI EPISCOPO. Respondet ad ejus consulta.

[(274) 1Kb] Tua nos duxit fraternitas consulendos utrum illorum sufficiat testimonium ad matrimonium dirimendum qui consanguinitatis gradus ab avunculo et nepote, videlicet fratris filio vel sororis, cum de fratribus vel superioribus nihil noverint vel audierint, incoeperint computare. Nos igitur inquisitioni tuae taliter respondemus, quod cum conjugium multum favoris obtineat, testes qui ad divortium celebrandum producti consanguinitatis computant [Col. 0521A] gradus, a stipite debent incipere, id est a parentibus vel germanis, et sic per ordinem distinguere gradus, nominibus propriis vel aequipollentibus indiciis designando personas, praesertim cum saepius testimonium perhibeant de auditu, quod quia minus est validum, non est in articulo hujuscemodi nimium laxanda facultas, cum qua ratione computationem inciperent a secundo, eadem ab ulterioribus possent gradibus inchoare. [(275) 1Kb] Consequenter autem quaesisti, ut cum quidam mulierem quamdam aliter inducere nequivisset ut sibi commisceretur carnaliter nisi desponsaret eamdem, nulla solemnitate adhibita vel alicujus praesentia dixit illi, Te Joannes desponsat, cum ipse Joannes minime vocaretur, sed finxit se vocari Joannem, non [Col. 0521B] credens esse conjugium, eo quod ipse non vocaretur hoc nomine, nec haberet propositum contrahendi sed copulam tantum extorquendi carnalem, utrum inter praedictos sit matrimonium celebratum, cum mulier consenserit et consentiat in eumdem, et ille dissenserit et dissentiat, nec aliud quidquam egerit quam quod superius est expressum, nisi quod cognovit eamdem. Super quo fraternitati tuae taliter respondemus, quod cum praefatus vir dictam desponsavit mulierem in propria quidem persona, etsi sub nomine alieno, quo tamen vocari se finxit: et inter eos carnalis sit copula subsecuta, videretur forte pro conjugio praesumendum, nisi tu nobis expresse scripsisses quod ille nec proposuit nec consensit illam ducere in uxorem, quod qualiter tibi constiterit [Col. 0521C] non videmus. Nos tamen quid juris sit rescribentes, hoc dicimus, quod si res ita se habuerit, videlicet quod ille nec proposuit eam ducere in uxorem nec unquam consensit, inter praedictas personas non deberet ex illo facto conjugium judicari, cum in eo nec substantia conjugalis contractus nec etiam forma contrahendi conjugii valeat inveniri; quoniam ex altera parte dolus solummodo adfuit, et defuit omnino consensus, sine quo caetera nequeunt foedus perficere conjugale [(276) 1Kb] . Tertio quaesivisti [(277) 1Kb] per sedem apostolicam explicari quid sit de quodam monacho sentiendum qui credens se posse mulierem quamdam a gutturis tumore curare, ut chirurgicus cum ferro tumorem illum aperuit, [Col. 0521D] et cum tumor ille aliquantulum recedisset, monachus ipse mulieri praecepit ne se vento exponeret ullo modo, ne forte ventus gutturis apertionem subintrans sibi causam mortis inferret, sed mulier, ejus mandato contempto, dum messes colligeret, vento se exposuit incaute, et sic per apertionem gutturis sanguis multus effluxit, et mulier diem finivit extremum, quae tamen confessa est [Col. 0522A] quod quia vento exposuit semetipsam ipsa sibi dederat causam mortis, utrum videlicet cum praedictus monachus sit sacerdos, liceat ei sacerdotale officium exercere. Nos ergo tibi taliter respondemus, quod licet monachus ipse deliquerit alienum officium usurpando quod sibi minime congruebat, si tamen causa pietatis et non cupiditatis id egit, et peritus erat in exercitio chirurgiae, omnemque studuit diligentiam quam debuit adhibere, non est ex eo quod per culpam mulieris contra consilium ejus accidit adeo reprobandus quin post satisfactionem condignam cum eo misericorditer agi possit ut divina valeat celebrare, alioquin interdicenda est ei sacerdotalis ordinis exsecutio de rigore. Ad ultimum ex parte tua fuit propositum coram nobis quod quidam [Col. 0522B] scholaris metuens, ne latrones in hospitio suo essent, parvo assumpto gladio, ut ignem quaereret, de strato surrexit, et cum venisset ad ostium, ignarus reperit ibi furem, qui cum scholari incipiens colluctari, non solum ipsum scholarem prostravit ad terram, verum etiam pene ad mortem vulneravit eumdem. Scholaris vero provocatus ab illo, vim vi incontinenti repellens, extorto latroni gladio eumdem servato juris moderamine repercussit; qui perterritus fugam quam cito potuit maturavit. Mane itaque lucescente, conscholares latronem quaesierunt eumdem quem vulneratum inventum potestati Vicentiae tradiderunt; coram qua constanter negavit quod praemissa minime perpetrarat. Verum praefata potestas ad eumdem scholarem suos nuntios destinavit, ut [Col. 0522C] exponeret si qua sciret de fure praedicto, vel traderet intersignia; qui cultellum quem ipsi latroni abstulerat, et sotulares ab eodem in ipsius domo dimissos, quos abstraxerat sibi ne pedum strepitus audiretur, nuntiis tradidit memoratis, super eodem facto se nihil amplius intromittens. Potestas itaque receptis talibus intersigniis, latronem apparitoribus suis tradidit puniendum, qui sibi amputarunt virilia et oculos eruerunt. Latro vero se ad quoddam coenobium transtulit; et ibi per triduum, ira et dolore commotus nec potum sumpsit nec cibum, et sic de medio est subtractus. Unde per nostrum postulas oraculum edoceri utrum praefatus scholaris ad sacros ordines valeat promoveri. Nos igitur inquisitioni [Col. 0522D] tuae taliter respondemus, quod si praefatus scholaris dignis meritis adjuvatur, propter praescriptum eventum a susceptione sacrorum ordinum nullatenus est arcendus.

Datum Laterani, Idibus Februarii, pontificatus nostri anno quarto decimo [(278) 1Kb] .



CLX. EPISCOPO ET DILECTIS FILIIS ET CANONICIS PARMENSIBUS. De praebenda collationi papae reservata. (Laterani, XVI Kal. Martii.)
[Col. 0523A]

Gratum gerimus et acceptum quod, sicut tu, frater episcope, per tuas nobis litteras intimasti, bonae memoriae Gerardus Albanensis electus apostolicae sedis legatus auctoritate legationis qua fungebatur, tam suae quam nostrae donationi collationem primae praebendae in Parmensi Ecclesia vacaturae, vobis, filii canonici, consentientibus, reservavit, injungens vobis primitus viva voce, et mandans suis litteris subsequenter, quod ipsam praebendam, cum eam [Col. 0524A] vacare contingeret, G. clerico nato G. quondam germani sui, cui mores laudabiles ac scientia suffragantur, duceretis libere assignandam. Propter quod tu, frater episcope, nobis supplicasti humiliter per easdem ut praebendam eamdem dicto clerico de benignitate sedis apostolicae concedere dignaremur. Nos igitur vestram diligentiam commendantes, et volentes etiam praefati electi super hoc statutum firmiter observari, universitati vestrae praesentium auctoritate mandamus quatenus primam praebendam in vestra Ecclesia vacaturam donationi nostrae reservare curetis, personae idoneae conferendam.

Datum Laterani, XVI Kal. Martii, pontificatus nostri anno quarto decimo.



APPENDIX LIBRI QUARTI DECIMI.
[Col. 0523]


CLXI. HUGONI PRIORI ET CONVENTUI ANDRENSI. Ut beneficia non vacantia non promittantur. (Laterani, III Kal. Aprilis.)
[Col. 0523B]

[(279) 1Kb] Cum ex injuncto nobis apostolatus officio ad ecclesiarum profectum et religiosorum locorum commodum aciem nostrae considerationis extendere teneamur, ea corrigere nos oportet quae interdum in gravamen ipsorum temere seu etiam improvide attentantur. Sane ad audientiam nostram vobis intimantibus est delatum quod ad multorum instantiam importunam de non vacantibus beneficiis promissiones saepius facere vos contingit. Unde nobis humiliter supplicastis ut vobis super his dignaremur misericorditer providere. Volentes igitur vestrae devotioni [Col. 0523C] super hujusmodi gravamine praecavere, ac attendentes quod id contra statuta Lateranensis concilii attentatur, promissiones hujusmodi decernimus irritas et inanes, auctoritate vobis praesentium districtius inhibentes ne contra praefatum concilium beneficia promittere non vacantia cuiquam de caetero praesumatis. Nulli ergo, nostrae inhibitionis, etc., usque incursurum.

Datum Laterani, III Kalendas Aprilis, anno quarto decimo.



CLXII. EISDEM. Confirmat quamdam redemptionem reddituum ecclesiasticorum. (Datum, ut supra.)

[Col. 0523D] Justis petentium desideriis dignum est, etc., usque complere. Eapropter, dilecti in Domino filii, vestris justis precibus inclinati, redditus annuos qui nobili viro Eustachio de Campania et suis praedecessoribus cum quibusdam consuetudinibus onerosis olim a vestro monasterio debebantur, et quos ab ipso nobili et haeredibus ejus, accedente assensu nobilium [Col. 0524B] virorum comitis Gisnensis et Willelmi de Fielnes, de quorum feodo ipsi proveniebant redditus, redemistis, et relaxationem ipsarum consuetudinum, sicut ea juste ac pacifice possidetis, vobis et per vos monasterio vestro auctoritate apostolica confirmamus et praesentis scripti privilegio communimus. Nulli ergo confirmationis, etc., usque in finem.

Datum, ut supra.



CLXIII. PHILIPPO ILLUSTRI REGI FRANCIAE. De negotio comitis Tolosani (Apud Cryptam ferratam, VIII Kal. Septembris.

[(280) 1Kb] Noverit regalis prudentia quod Tolosanus comes dudum ad praesentiam nostram accedens, se super haeretica pravitate nisus est multipliciter excusare. [Col. 0524C] Unde nos ad petitionem ipsius legatis nostris rescripsimus ut denuntiatione solemniter facta, nisi contra eum legitimus accusator infra certum terminum compareret, ipsi congregato concilio canonicam purgationem indicerent; qua recepta, non permitterent eum super hujusmodi crimine propulsari; alioquin tanquam haereticum ecclesiastica districtione punirent. Scimus autem quod purgationem non praestitit; sed utrum per ipsum steterit ignoramus: quanquam universaliter praedicetur quod ipse in partibus illis pro haeretico habeatur. Unde terram suam pene totam amisit; nosque legatis nostris injunximus ut terram ipsam ad eorum quibus pertinet opus diligenter faciant custodiri. Nos igitur [Col. 0524D] ad tuae petitionis instantiam legatis nostris super hoc negotio litteras apostolicas destinamus quales ad tuum commodum et honorem credimus expedire. [(281) 1Kb] Super negotio quoque venerabilium fratrum nostrorum Antisiodorensis et Aurelianensis episcoporum hoc tuae regali prudentiae innotescat, quod cum tu sine curiali judicio nolis remittere poenam [Col. 0525A] quam eisdem episcopis intulisti, nec nos absque judiciali cognitione valemus salva justitia revocare sententiam interdicti quam in terram tuam iidem episcopi protulerunt; sed sicut dudum rogavimus, ita nunc quoque rogamus, ut postposito utrinque judicio, quia certe sic expedit, negotium amicabiliter sopiatur. [(282) 1Kb] Verumtamen scribimus super hoc venerabili fratri nostro archiepiscopo Senonensi secundum formam quam providimus opportunam.

Datum apud Cryptam ferratam, VIII Kalend. Septembris, anno quarto decimo.



CLXIV. DECANO ET CAPITULO CAPELLAE DUCIS DIVIONENSIS. Confirmantur eis bona concessa a duce Burgundiae. (Laterani, II Non. Decembris.)

[Col. 0525B] [(283) 1Kb] Cum a nobis petitur quod justum est, et honestum, etc., usque effectum. Eapropter, dilecti in Domino filii, vestris justis postulationibus grato concurrentes assensu, possessiones, redditus, exemptiones, libertates et immunitates quas bonae memoriae Hugo dux Burgundiae praedictae capellae pia liberalitate concessit, sicut ea juste ac pacifice obtinetis, et in authentico inde confecto, cujus tenorem praesentibus jussimus litteris adnotari, plenius continetur, vobis et per vos eidem capellae auctoritate apostolica confirmamus et praesentis scripti patrocinio communimus. Tenor autem authentici memorati est talis: »In nomine Patris et Filii et Spiritus sancti. Amen. Ego Hugo dux [Col. 0525C] Burgundiae notum esse volo praesentibus et futuris quoniam Jerosolymam proficiscens, prae nimia maris turbatione et imminentis periculi acerbitate tam ego quam omnes qui mecum in navigio erant graviter perterriti fuimus. Eapropter votum faciens Deo promisi me constructurum in mea curte apud Divionem ecclesiam in honorem sanctae Dei Genitricis Mariae et beati Joannis evangelistae. Unde factum est ut in reditu meo Romam veniens, quod voveram, per manum bonae memoriae Alexandri summi pontificis Deo obtuli, et apostolica auctoritate, quemadmodum in [(284) 1Kb] authentico scripto quod ab eo impetravi continetur, confirmari feci. Cum autem gratia Dei redirem, convocatis amicis meis et multis honestis viris, decem clericos pro [Col. 0525D] remedio animae meae et praedecessorum successorumque meorum salute Deo in perpetuum servituros apud Divionem institui: quibus, laudante Aalide uxore mea et Odone primogenito meo, in eadem villa in proprios usus redditus assignavi, videlicet quidquid habebam de ventis, et ostellagium quod mihi debebant panifici et calceamentorum constructores, et placitum generale. Concessi etiam eisdem clericis ut eamdem habeant apud Divionem libertatem quam habent ecclesiae principales, scilicet duae quae in ea sunt, et milites. Quoniam autem ecclesia ista specialiter mea est et praecipuum tribulationis meae refugium et oblatio [Col. 0526A] votiva Deo et libertati meae, concessi ei plus quam caeteris, ut videlicet clerici ei deservientes liberum habeant attractum in villa Divionensi eodem modo quo ego habeo, id est libertatem retinendi homines eamdem quam ego habeo in villa Divionensi. Dedi etiam eisdem clericis tres de hominibus meis ad sufficiendum ecclesiae suae thus, oleum, et ceram, quia nullos adhuc habebant homines. Qui videlicet tres homines et servientes clericorum, qui de domo et mensa eorum erunt, alii quoque eorum homines, quos, Deo largiente, praedicto vel alio justo modo poterunt requirere, ab omni exactione et tallia seu quacunque consuetudine omnimodo liberi erunt, plenarium usum fori habentes sicut homines ducis: quorum videlicet hominum vel servientium clericorum [Col. 0526B] si quisque in causam trahatur, non respondebit nisi per dominos suos, qui si culpabilis inveniatur, lex ejus in manu dominorum suorum erit. Quidquid vero iidem clerici de meo casamento poterunt acquirere, liberum habebunt. Ut vero iidem capellani mei de mensa mea et domo esse manifestius cognoscantur, in festis annalibus, in est in Nativitate Domini, in Pascha, in Pentecosten, et in Omnium Sanctorum, si dux vel ducissa Divioni fuerint, accipient de expensa curiae, tanquam commensales ducis, in perpetuum duos solidos pro pane, quatuor sextarios vini, quatuor solidos pro coquina, vel aequivalens. Oblationes omnes et beneficia capellae ducis et ducissae, ubicunque sint, sicut apud [Col. 0526C] Divionem, ex integro ipsorum erunt; nec capella nus ducis vel ducissae in eis quidquam habebit nisi jure canonicatus, et non jure capellaniae; siquidem nec dux nec ducissa capellanum habebit nisi decanum capellae vel aliquem de canonicis ipsius; qui videlicet decanus vice domini papae curam animae ducis et animae ducissae debet habere, sicut in praesenti habet curam animae meae Nicolaus capellanus meus et decanus capellae; quam curam ipse a domino papa Alexandro suscepit. Quoniam igitur ecclesiam istam ad honorem Dei et tutamen animarum ducum Burgundiae et ad illustrationem domus illorum non dubito pertinere, ipsam tanquam ducatus caput et turrim salutis ducum cupio erigere, potestatem ducum tantum exinde sperans ampliari [Col. 0526D] quantum ad honorem suum retributor omnium honorum eam ab ipsis ducibus viderit largius exaltari. Unde provide statuo et posteritati meae in salutem suam mando ut quam cito quis dominium ducatus susceperit, statim tanquam felix operum suorum munimentum adeat ecclesiam suam, consortium spirituale canonicorum suorum recipiat, fidelitatem ei et statuta praesentis scripti se servaturum juret, singulos canonicos in signum fraternitatis in osculo sancto recipiat, tam illos quam res illorum in speciale tutamen amplectens. Hoc ipsum ducissa quoque in initio promotionis suae, quam cito fuerit Divioni, faciat; ut a sancto et pio opere [Col. 0527A] incipientibus, caetera agenda auctore Domino deinceps prospere succedant; ecclesiamque istam tanquam cubile et reclinatorium animae suae custodiant, ut sicut caetera corpori, ita haec animae profectura conserventur. Ut autem hoc in posterum ratum habeatur, praesentem paginam sigilli mei et sigilli Odonis primogeniti mei impressione feci muniri. Testes sunt Odo filius meus primogenitus, cujus laude hoc totum factum est, Maria venerabilis quondam ducissa Burgundiae mater mea, Aymo de Divione, Willelmus de Orgeolo milites, item Bartholomaeus cambellanus meus, Raynaldus de Edua burgensis; de presbyteris, magister Nicolaus capellanus meus et decanus capellae, Vibertus, magister Hugo, magister Guido Maluspanis, magister [Col. 0527B] Richardus diaconus. Actum est hoc anno Incarnationis Dominicae 1172.« Nulli ergo . . . confirmationis, etc., usque incursurum.

Datum Laterani, II Non. Decemb. anno decimo quarto.



CLXV. JOANNI ABBATI ET CONVENTUI SANCTI PAULI. De confirmatione privilegiorum. (Laterani, IV Non. Januarii.)

Illos Christiana devotio dignissime veneratur et honorat in terris quos habere desiderat patronos et intercessores in coelis. Inter quos beatus Paulus apostolus, vas electionis, et doctor gentium, cujus nos meritis adjuvari et fulciri intercessionibus cupientes, ob ipsius reverentiam et honorem monasterium [Col. 0527C] Sancti Benedicti sub Pentoma constructum in territorio Nepesino, quod ad jus et proprietatem Ecclesiae Romanae nullo mediante dignoscitur pertinere, sicut in privilegio bonae memoriae Coelestini papae praedecessoris nostri continetur expresse, vobis de apostolicae sedis munificentia duximus concedendum, ut per monachos vestros de caetero idem monasterium ordinetur. Vestris ergo precibus inclinati, praedictum monasterium sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona idem monasterium inpraesentiarum juste et canonice possidet, aut in futurum concessione pontificum, etc., usque illibata permaneant, in quibus haec propriis duximus exprimenda [Col. 0527D] vocabulis. Locum ipsum in quo praedictum monasterium situm est, cum omnibus suis pertinentiis et omnibus aliis quae idem monasterium habere dignoscitur a via Carraria, quae pergit ante monasterium supradictae ecclesiae, usque in viam publicam, et via quae pergit ad Canale et ad Linarium. Omnem competentem portionem in integrum de quatuor fundis, id est Tetricano, Mione, Anticione et Romaniano. Salva pensione unius denarii Nepesino episcopo persolvenda. Fundum de Tuniano in integrum, cum terris, campis, pascuis. Omnem portionem competentem in integrum de fundo Puliano et Solaro, cum casis, terris cultis et incultis. Omnem portionem de fundo Lucrizano. Unam clausuram vineae cum omnibus suis pertinentiis in loco qui vocatur Pastina juris [Col. 0528A] Nepesinae Ecclesiae, praestantem vini decimas tres. Omnem portionem de fundo Bevicano. Omnem portionem in integrum de fundo Crasiano, cum suis pertinentiis. Sex in integrum uncias de fundo Corliano. Tertiam partem in integrum de fundo Monte Vari, cum omnibus suis pertinentiis, posito in territorio Nepesino et Sutrino, juris Sanctae Mariae in agro, praestantem solidum unum. Fundum Pulianum, fundum Minianum, et fundum Sulferata in integrum, cum suis pertinentiis, in territorio Nepesino, juris monasterii Sancti Adriani et Laurentii, praestantem denarios quinque. Fundum Rotulae in integrum juxta Sulferatam. Fundum Opplanum in integrum. Casale unum in integrum quod vocatur Burdanum, cum vineis, terris, pascuis, silvis et molendino uno et [Col. 0528B] dimidio in rivo suo, et aliis suis pertinentiis. In fundo de Valle juxta Insulam terram modiorum quatuor ad sementem. Portionem omnem integram de fundo qui appellatur Insula, et de fundo qui appellatur Scrutano et Antico et Tribuniano, cum omnibus suis pertinentiis, et cum piscaria in Janula. Fundum Cispano in integrum. Fundum Linianum in integrum cum omnibus suis pertinentiis, et cum molendino in Treta, seu medietatem ipsius aquae a loco qui dicitur Mezano usque ad portam castelli de Capracora. Tertiam partem casalis Cisapini, cum omnibus suis pertinentiis, positi territorio Nepesino. Fundum Triquizanum in integrum, cum appendiciis suis, positum territorio Nepesino. De fundo montis [Col. 0528C] Grezani omnem portionem in integrum. Fundum Servilianum in integrum, cum cella Sanctae Mariae, cum casis, vineis, et terris sibi pertinentibus, positum territorio Collinense. Omnem portionem de fundo Crispoliti in integrum, cum terris et vineis ad ipsum pertinentibus. Medietatem fundi Formicosi in integrum, et omnem portionem de fundo Charano et de fundo Morizano et Casanovula et Cesarano, posita territorio Collinense, via Campana vetere, juris ipsius monasterii. Praeterea in civitate Roma trans Tiberim cellam Sanctae Agathae in integrum, ab uno latere via publica, a secundo latere haeredes Sergii, sicut est interpositus murus antiquus, a tertio latere fluvius Tiberis, a quarto latere res juris basilicae majoris Sancti Petri apostoli. In territorio Castellano [Col. 0528D] casale Simpronianum in integrum, sicut supradicto monasterio obtulit eum Gregorius dux Gratiani filius, et omnes portiones de casalibus et fundis de loco qui vocatur Transpartana. Fundum Flanarellum, fundum Vinianellum, cum suis pertinentiis in integrum, positum in territorio Sutrino. Cellam Sancti Pauli in integrum, cum vineis, terris et silvis, cum rivo et molendino suo et omnibus suis pertinentiis, positum territorio Nepesino. Casale unum in integrum in fundo qui vocatur Zinzolia, cum ecclesia Sancti Secundi, cum terris, silvis et aliis suis pertinentiis, positum in territorio Nepesino. Medietatem in integrum de casale uno qui vocatur Lucilianum, cum vineis, terris et aliis suis pertinentiis, positum in territorio Nepesino. In Casamala ecclesiam [Col. 0529A] Sanctae Mariae, cum vineis, terris et aliis suis pertinentiis, positam in fundo Caesano et Altello, et Domoras infra castellum ejusdem. Decernimus ergo ut nulli omnino hominum liceat praedictum monasterium temere perturbare, etc., usque profutura. Salva sedis apostolicae auctoritate. Si qua igitur in futurum ecclesiastica, [Col. 0530A] etc., usque aeternae pacis inveniant. Amen.

Datum Laterani, per manum Joannis Sanctae Mariae in Cosmidin diaconi cardinalis, S. R. E. cancellarii, IV Nonas Januarii, indictione XV, Incarnationis Dominicae anno 1211, pontificatus vero domini Innocentii papae III anno quarto decimo.



APPENDIX AD LIBRUM XIV.
[Col. 0529]

Quoniam supra in epistola 133 hujus libri agitur de negotio Bochardi de Avesnis, cujus matrimonium cum Margareta sorore Joannae comitissae Flandrensis passum est multam contradictionem, libuit huic addere aliquot epistolas in eadem causa scriptas ab Innocentio nostro et successoribus ejus, quas invenimus in membranis antiquis et authenticis bibliothecae Colbertinae; ex qua etiam habuimus vetera quaedam monumenta ad eam historiam pertinentia quae illic authentica quoque sunt.



I.
[Col. 0529B]

INNOCENTIUS episcopus, servus servorum Dei, venerabili fratri episcopo et dilectis filiis SIMONI archidiacono, et . . . praeposito Atrebatensibus, salutem et apostolicam benedictionem.

Dilecta in Christo filia nobilis mulier Joanna comitissa Flandriae horrendi facinoris quaestione nuper aures nostras pulsavit, quod cum olim Fernandus comes vir suus B. de Avennis Cameracensis dioecesis, ipsius consanguineum comitissae, balivum terrae suae de Hainonia ordinasset, ac eadem comitissa nobilem mulierem Margaretam sororem suam parvulam in quodam suo castro morantem praefati consanguinei sui custodiae fiducialiter commendasset, idem B. agitatus diabolica furia et furore puellam eamdem de castro praedicto fraudulenter extractam in alienis partibus praesumit illicite detinere asserens se cum ipsa matrimonium contraxisse de facto, cum de jure non valeat, eo quod sibi, qui subdiaconus [Col. 0529C] et cantor Laudunensis fuisse dignoscitur, proxima consanguinitatis linea est conjuncta. Quocirca discretioni vestrae per apostolica scripta mandamus quatenus, inquisita super hoc diligentius veritate, quod canonicum fuerit appellatione postposita statuatis, facientes quod decreveritis per censuram ecclesiasticam firmiter observari. Testes autem qui fuerint nominati, si se gratia, odio, vel timore subtraxerint, censura simili appellatione cessante cogatis veritati testimonium perhibere. Quod si non omnes iis exsequendis potueritis interesse, tu, frater episcope, cum eorum altero ea nihilominus exsequaris. Tu denique, frater episcope, super te ipso et credito tibi grege taliter vigilare procures, exstirpando vitia et plantando virtutes, ut in novissimo districti examinis die coram tremendo judice, qui reddet unicuique secundum opera sua, dignam possis reddere rationem.

Datum Laterani, X Kal. Martii, pontificatus nostri [Col. 0529D] anno septimo decimo.



II.

INNOCENTIUS episcopus, servus servorum Dei, venerabilibus fratribus Remensi archiepiscopo et suffraganeis ejus salutem et apostolicam benedictionem.

Horrendum et exsecrabile facinus auribus nostris insonuit quod cum B. de Avesnes quondam cantor Laudunensis sit in subdiaconatus ordine constitutus, nobilem mulierem Margaretam sororem dilectae in Christo filiae nobilis mulieris Joannae comitissae Flandrensis consanguineam suam in quodam castro suae fidei commendatam non est veritus fraudulenter abducere, et eam detinere non metuit, impudenter [Col. 0530B] mentiens se cum ea matrimonium contraxisse. Cum igitur ex testimonio plurium praelatorum et aliorum proborum vivorum qui ad sacrum generale concilium accesserunt constiterit nobis plene dictum B. esse subdiaconum et fuisse cantorem Ecclesiae Laudunensis, nos moti pietatis visceribus circa dictam puellam et volentes exsequi debitum pastoralis officii adversus tam nefandi sceleris praesumptorem, per apostolica vobis scripta praecipiendo mandamus quatenus praefatum B. apostatam [(285) 1Kb] , in quem tulimus excommunicationis sententiam sua nequitia exigente, singulis diebus Dominicis et festivis, pulsatis campanis, et candelis accensis, cum suis fautoribus faciatis per vestras dioeceses tandiu excommunicatum publice nuntiari, ab omnibus arctius evitandum, loca in quibus praedictus B. praesens fuerit et puella praefata detenta, etiamsi ad partes alias extra vestram provinciam divertere vel illam abducere forte praesumpserit, faciendo cessare interim [Col. 0530C] a divinis donec idem B. praefatam M. liberam dictae restituerit comitissae congruae satisfaciens de commissis, et humiliter revertatur ad conversationem honestam et observantiam ordinis clericalis. Sic autem universi et singuli hoc exsequi efficaciter studeatis quod diligere justitiam et iniquitatem videamini detestari, nec possitis de inobedientia vel negligentia reprehendi.

Datum Laterani, XIV Kal. Februarii, pontificatus nostri anno octavo decimo.





III.

HONORIUS episcopus, servus servorum Dei, venerabilibus fratribus archiepiscopo Remensi et suffraganeis ejus salutem et apostolicam benedictionem.

Utinam apostata ille B. de Avesnis, perfidus, impudicus vel percussus doleret, vel attritus acciperet disciplinam; ut vexatio sibi pareret intellectum, et repleta ejus facie ignominia, verteretur impius, et non esset, ne vituperaretur per eum ministerium [Col. 0530D] ordinis clericalis, nec operiret confusio vultum cleri, sed a voce exprobrantis et obloquentis esset immunis, cum per illum nomen clericale in gentibus blasphemetur, et vos pro eo de quadam negligentia videamini arguendi! Ille namque dum esset subdiaconus et cantor Ecclesiae Laudunensis, prout notorium esse constat, totus dicatus vitiis, virtutibus abdicatis, proditionem simul commisit et raptum, dum nobilem mulierem Margaretam germanam nobilis mulieris Joannae comitissae Flandrensis suae fidei commendatam de quodam castro fraudulenter et violenter abducens, eam matrimonii velamento, quod nequaquam contrahere poterat, illicito sibi commercio copulavit, quam, ut apostasiam proditioni [Col. 0531A] et raptui cumularet, spreto divino timore et abjecta reverentia ordinis clericalis, detinet impudice in animae suae periculum et enorme scandalum plurimorum. Unde cum hoc ad audientiam felicis memoriae Innocentii papae predecessoris nostri pervenisset ex relatione multorum, imo ex testimonio quamplurium praelatorum et aliorum fide dignorum qui ad generale concilium convenerant plenarie constitisset, in praefatum apostatam ore proprio excommunicationis sententiam promulgavit, dans vobis suis litteris in praeceptis ut dictum B. cum suis fautoribus singulis diebus Dominicis et festivis, pulsatis campanis, et candelis accensis, per vestras dioeceses excommunicatum faceretis publice nuntiari ab omnibus arctius evitandum, et loca in quibus praefatus B. moram faceret et puella foret detenta, etiamsi ad partes alias extra vestras dioeceses transferretur, supponentes ecclesiastico interdicto cessare faceretis interim a divinis, utramque sententiam tandiu inviolabiliter observando donec [Col. 0531B] idem praedictam M. liberam ipsi restitueret comitissae, et congrue satisfaciens de commissis, reverteretur humiliter ad conversationem honestam et observantiam ordinis clericalis. Sed licet, sicut comitissa praedicta nostris auribus intimavit, memoratum B. excommunicatum feceritis nuntiari, quia tamen in aliis non minus necessariis non estis plenarie praeceptum apostolicum exsecuti, ille non est reversus ad percutientem se, nec Dominum exercituum requisivit; sed cum sit nervus ferreus, cervix ejus et frons sua aenea, nec divino timore nec humano est pudore percussus ut vel signa praetenderet poenitentis. Propter quod praefata comitissa dolore ac rubore confusa gemit se sororem suam non potuisse hactenus rehabere. Ut igitur gravior poena pungat quem poenitudo hactenus non compunxit, fraternitati vestrae per apostolica scripta firmiter praecipiendo mandamus quatenus juxta praecedens praedecessoris nostri praeceptum contra saepedictum [Col. 0531C] apostatam sublato appellationis obstaculo procedatis, ita quod tot et tanta facinora vos abominari probetis, et comitissa praefata super hoc non cogatur iterare querelam, nosque rectitudinis vestrae zelum possimus merito commendare.

Datum Anagniae, XVI Kal. Augusti, pontificatus nostri anno primo.





IV.

HONORIUS episcopus, servus servorum Dei, dilectis filiis abbati Sancti Bartholomaei, priori Sancti Eligii, et cantori Noviomensi, salutem et apostolicam benedictionem.

Si divinae pietatis immensa benignitas sustineret ut B. de Avesnes apostata, vir iniquus, somno exsurgeret et obscuratos oculos aperiret ut suam iniquitatem perpenderet, cerneretque spurcitias quibus a planta pedis usque ad verticem capitis est respersus, infixus in limo profundi, laboraret forsan clamans [Col. 0531D] ad Dominum ut ipsum de lacu miseriae et de faecis luto educere dignaretur. Verumtamen, quod dolentes referimus, induratum est cor ipsius; quoniam putrescens in stercore sordidus ut jumentum, erecta cervice obturat ad modum surdae aspidis aures suas, ne disciplinam exaudiat et increpationes advertat quibus a sua deberet nequitia, si datum esset a Domino, revocari. Propter quod potest miser non immerito formidare ne Deo et hominibus exsecrabilis contritione duplici conteratur, temporali poena videlicet et aeterna. Jam enim pudor est dilectae in Christo filiae nobili mulieri Joannae Flandriae et Haynoniae comitissae toties repetere scelera quae in ejus contumeliam dictus apostata in nobilem mulierem Margaretam sororem ipsius exercuit impudenter, dum idem dudum in subdiaconatus ordine constitutus eamdem M. linea sibi consanguinitatis conjunctam, in quodam castro suae fidei commendatam, fraudulenter abduxit, ipsamque detinet inhoneste, [Col. 0532A] mentiendo se cum ea matrimonium contraxisse. Cum autem ex testimonio plurium praelatorum et aliorum proborum virorum qui ad sacrum generale concilium accesserunt felicis recordationis Innocentio papae predecessori nostro plene constiterit dictum B. fuisse subdiaconum et cantorem Ecclesiae Laudunensis, idem motus pietatis visceribus circa dictam puellam, volensque debitum pastoralis officii exsequi contra nefandi sceleris praesumptorem, bonae memoriae Remensi archiepiscopo et suffraganeis ejus suis dedit litteris in praeceptis ut praedictum apostatam, in quem ore proprio sua exigente nequitia excommunicationis sententiam ipse tulit, singulis diebus Dominicis et festivis, pulsatis campanis, et candelis accensis, per suas dioeceses facerent cum suis fautoribus excommunicatum publice nuntiari ab omnibus arctius evitandum, loca in quibus praedictus B. moram faceret et puella foret detenta, etiamsi ad partes alias extra ipsas dioeceses diverteret, vel ipsam forte abduceret, facientes cessare [Col. 0532B] interim a divinis donec idem B. praefatam M. liberam ipsi restitueret comitissae, congrue satisfaciens de commissis, et rediret humiliter ad conversationem honestam et observantiam ordinis clericalis. Et licet exsecutores ipsi praeceptum praefati praedecessoris et nostrum super eodem negotio postmodum eis directum fuerint exsecuti, quia tamen nobiles viri Walerannus, Tierricus de Heufalis, et quidam alii Laudunensis, Cameracensis, et Leodiensis dioecesum eumdem apostatam, excommunicatum, claves Ecclesiae penitus contemnentem, in malitia sua fovent, receptacula in quibus dictam M. detinet aliaque subsidia sibi dando, et nobilis vir Guido germanus ejusdem apostatae ac quidam alii eorumdem dioecesum eum pro viribus manutenent, et quidam sacerdotes et clerici eidem et familiae suae aliisque ipsius fautoribus in locis in quibus dicta M. detenta exstitit, non sunt veriti divina officia temere celebrare, saepedictus apostata, quasi delinquens [Col. 0532C] impune, satisfacere penitus vilipendit, in suae iniquitatis pertinacia obstinatus. Unde nobis comitissa praefata humiliter supplicavit ut ne ipsa inter multas angustias, quibus dignoscitur esse afflicta, ex detentione ac pudore dictae sororis suae ignominiosae confusionis respersa opprobrio, in moerore deficiat, si non habuerit adjutorem, ad comprimendam apostatae praedicti malitiam insistere dignaremur. Quocirca discretioni vestrae per apostolica scripta mandamus quatenus dictam excommunicationis sententiam per singulas circumadjacentes provincias et dioeceses singulis diebus Dominicis et festivis, pulsatis campanis, et candelis accensis, tandiu faciatis auctoritate nostra solemniter publicari, loca in quibus ipse B. moram fecerit et dictam M. detineri eontigerit supponentes ecclesiastico interdicto, donec idem vir iniquus ab errore suo, si a Deo datum fuerit, resipiscens, juxta praescriptam formam dictam M. ipsi restituerit comitissae, [Col. 0532D] satisfaciens congrue de commissis, et ad conversationem honestam et observantiam ordinis clericalis revertatur. Dictos autem nobiles et alios fautores apostatae supradicti, necnon et dictam etiam Margaretam, si tanto flagitio inventa fuerit consentire, nec monita studuerit, cum poterit, a suo recedere corruptore, per excommunicationis nominatim in personas, et in terras et familias eorum interdicti sententias, a favore ipsius sublato appellationis obstaculo compescatis, et faciatis utramque sententiam usque ad satisfactionem condignam inviolabiliter observari; praefatos sacerdotes et clericos et alios, si qui forsan similia perpetrare praesumpserint, poena canonica sublato cujuslibet contradictionis et appellationis obstaculo percellentes; mandatum nostrum taliter impleturi quod non possitis de negligentia reprehendi, et nos sollicitudinis vestrae studium dignis possimus in Domino laudibus commendare. Quod si non omnes iis exsequendis potueritis [Col. 0533A] interesse, duo vestrum ea nihilominus exsequantur.

Datum Romae, apud Sanctum Petrum, octavo Kal. Maii, pontificatus nostri anno tertio





V.

GREGORIUS episcopus, servus servorum Dei venerabilibus fratribus Tornacensi et Cameracensi episcopis et dilecto filio magistro Girardo canonico Tornacensi salutem et apostolicam benedictionem.

Matrimonii copula, imo verius contubernii, quod olim inter Buchardum de Avesnis et sororem dilectae in Christo filiae nobilis mulieris comitissae Flandriae fuit de facto contractum, quondam per bonae memoriae Innocentium papam praedecessorem nostrum exigente justitia reprobata, nos, quod super hoc ab eodem praedecessore nostro factum esse dignoscitur, approbamus, et prolem ex copula tali susceptam illegitimam esse censemus.

Datum Viterbii, II Kal. April., pontificatus nostri [Col. 0533B] anno undecimo.





VI. Epistola Honorii III de matrimonio Guillelmi de Dampetra cum Margareta sorore comitissae Flandrensis.

HONORIUS episcopus, servus servorum Dei, dilectis filiis de Ripatorio Cisterciensis ordinis et Arremarensi abbatibus Trecensis dioecesis, et cantori Lingonensi, salutem et apostolicam benedictionem.

Ad aures nostras multorum relatione pervenit quod nobilis mulier Margareta soror dilectae in Christo filiae nobilis mulieris comitissae Flandrensis, quae olim cum Bochardo de Avennis matrimonium de facto contraxit, cum de jure non posset, nunc simili modo contraxit cum alio, Willelmo de Donnapetra [(286) 1Kb] videlicet, ita proxima consanguinitatis linea sibi juncto ut secundum statutum generalis concilii non debeat hujusmodi copula tolerari. Nolentes igitur id vel indiscussum relinquere vel, si verum est, [Col. 0533C] sub dissimulatione transire, discretioni vestrae per apostolica scripta mandamus quatenus, vocatis quos propter hoc videritis evocandos, et inquisita super hoc diligentissime veritate, si inveneritis rem taliter se habere, injungatis utrique ut se ab invicem abjurantes, nullatenus cohabitare praesumant: qui nisi vobis paruerint, in eos appellatione remota excommunicationis sententiam proferentes, et facientes eos usque ad satisfactionem condignam arctius evitari, prolem, si quam ex hujusmodi copula incestuosa forte susceperint, illegitimam publice nuntietis et in haereditate paterna nullo unquam tempore successuram. Quod si non omnes iis exsequendis potueritis interesse, duo vestrum ea nihilominus exsequantur.

Datum Laterani, XVII Kal. Decembris, pontificatus nostri anno octavo.





VII. Honorii III papae epistola ad archiepiscopum Senonensem et episcopum Catalaunensem.

[Col. 0533D] HONORIUS episcopus, servus servorum Dei, venerabilibus fratribus Senonensi archiepiscopo et episcopo Cathalanensi salutem et apostolicam benedictionem.

Ad audientiam nostram noveritis pervenisse quod licet nobilis vir Willelmus de Donnapetra et charissima in Christo filia nostra illustris regina Cypri se in eo gradu propinquitatis attingant ut secundum canonicas sanctiones nequeant matrimonialiter copulari, nihilominus tamen tractatur de contrahendo [Col. 0534A] matrimonio inter eos. Cum igitur melius sit ante tempus occurrere quam post vulneratam causam remedium implorare, vosque, in quorum provincia et dioecesi terra nobilis praedicti consistit, super iis investigare possitis facilius veritatem, fraternitati vestrae per apostolica scripta mandamus quatenus si res ita se habet, praefato nobili auctoritate nostra inhibeatis publice ac expresse ne ad hujusmodi copulam procedere aliquo modo praesumat; denuntiantes etiam quod si secus facere attentaret, nos non solum illegitimam nuntiaremus prolem ex tali conjunctione susceptam, verum etiam procederemus alias contra eos, prout ratio postularet. Idipsum autem eidem reginae inhibere ac denuntiare curetis, si forte ad partes venerit Gallicanas.

Datum Signiae, XV Kal. Septembris, pontificatus nostri anno octavo.





VIII.

LUDOVICUS, Dei gratia Francorum rex.

[Col. 0534B] Noverint universi praesentes pariter et futuri quod nos litteras dilectae consanguineae et fidelis nostrae Joannae comitissae Flandriae inspeximus sub hac forma. Ego Joanna Flandriae et Haynoniae comitissa notum facio universis praesentes litteras inspecturis quod cum inter me, charissimam sororem meam M. dominam de Dampetra et filios et filias quos suscepit de viro nobili Guillelmo quondam domino de Dampetra ex una parte, et virum nobilem dominum B. de Avesnis et filios quos habet de praedicta M. ex altera, discordia esset orta, tandem mediantibus bonis viris facta fuit bona pax et concordia in hunc modum. De terra quam praefata M. domina de Dampetra tenet de propria haereditate sua, accipiet ipsa quingentas libratas ad faciendam voluntatem suam; et residuum debet aestimari per bonos viros, et dividi in septem partes aequales, de quibus duae partes erunt duorum filiorum quos dicta M. habet de domino B. post decessum ipsius M. et residuae quinque [Col. 0534C] partes erunt filiorum et filiarum quos suscepit de domino Guillelmo de Dampetra post discessum ipsius similiter. Et illas duas partes quas filii domini B. debent habere debebo assignare ad voluntatem meam, ubi magis videro expedire, infra haereditatem praedictae sororis meae. Et si forte contingeret quod post diem hujus pacis unus vel plures de filiis aut filiabus praedicti domini Guillelmi de Dampetra obirent, pars illius vel partes illorum qui ita decederent ad superstites fratres germanos et sorores germanas redirent. Similiter si obire contingeret unum de filiis domini B. pars ejus ad alium fratrem suum germanum rediret. Et nonobstante ista pace et divisione retinet dicta domina M. domina de Dampetra potestatem in haereditate praedicta donandi eleemosynas suas sicut ante habebat; ita tamen quod si aliquas feceret eleemosynas, irent communiter et aequaliter super septem partes ante nominatas. Pacem istam et concordiam in omnibus firmiter et fideliter observare praefatus B. de Avesnis et filii [Col. 0534D] sui, prius sufficienter probata in curia mea aetate filiorum ipsius B. et per judicium hominum nostrorum legitima judicata, laudaverunt et juraverunt coram dominis suis, videlicet coram me, quae sum prima et proxima domina haereditatis praedictae et feodi, et coram domino rege Franciae, qui superior est dominus feodi Flandriae. Et idem debent laudare et jurare coram domino episcopo Leodiensi, qui superior est dominus feodi Haynoniae. Tali scilicet modo quod nihil de caetero poterunt reclamare in [Col. 0535A] haereditate jam dicta praeter id quod assignatum fuerit eis per pacem et divisionem praedictam, nec guerram movere poterunt contra me vel meos aut contra M. sororem meam, vel contra dictos filios et filias domini Guillelmi de Dampetra vel suos; sed pacem mihi et meis et dictae M. dictis filiis et filiabus dicti Guillelmi de Dampetra et suis debebunt in posterum tenere. Et dominus B. de Avesnis pro se fecit securitatem eamdem. Et de his omnibus firmiter observandis dominus rex et ego dedimus ad petitionem domini B. et filiorum ejus litteras nostras, ita quod si ibidem B. vel filii sui irent contra pacem praedictam, de caetero non haberent audientiam in curiis nostris de querela de qua pax facta est, sicut est supradictum. Et sub eadem forma dictus B. et filii sui debent quaerere litteras domini episcopi Leodiensis. Et si unus de ipsis filiis vel etiam ambo venirent contra pacem eamdem, ego saisirem partem vel partes illorum assignatas [Col. 0535B] illis vel illi qui contra veniret, ad opus filiorum et filiarum domini Guillelmi de Dampetra. Pacem istam similiter laudaverunt et juraverunt dominus B. et filii sui, quantum pertinet ad Christianitatem ipsorum, coram domino archiepiscopo Remensi et suffraganeis suis et domino episcopo Leodiensi; et eis Christianitates suas taliter obligaverunt quod si irent contra pacem praedictam, et de hoc constaret per bonam veritatem domino archiepiscopo Remensi aut domino episcopo Cameracensi aut episcopo Atrebatensi aut episcopo Morinensi aut episcopo Tornacensi, dominus archiepiscopus vel episcopus cui sic de hoc constaret excommunicaret illum vel illos qui contra pacem venirent sine appellatione, et archiepiscopus Remensis vel quilibet episcoporum qui supra notati sunt daret litteras suas quod ipsos denuntiarent excommunicatos per suas dioeceses ad testimonium et denuntiationem illius episcopi cui, sicut dictum est, constaret. Praeterea idem archiepiscopus [Col. 0535C] vel episcopi debent domino papae scribere et testari quod dominus B. et filii sui pacem istam servare in eorum praesentia juraverunt. Insuper dominus B. juravit quod bona fide dabit operam ad hoc quod dominus papa confirmet pacem istam, et eidem supplicabit per litteras suas totam pacem continentes ut eam confirmet, et per exsecutores appellatione remota eamdem pacem faciat per censuram ecclesiasticam inviolabiliter observari. Istam pacem tenere similiter juraverunt Th. de Hufalize et Henricus filius ejus. Th. de Walecort et duo filii ejus, Nicolaus de Rumygniaco et duo fratres ejus et duo filii ejus majores natu, A. Domina de Roseco et Rogerius filius ejus, comitissa de Chygniaco soror domini B. et filiae ejus, Jacobus de Grandiprato Castellanus de Sancto Audomaro et Guillelmus frater ejus, Hugo de Anthonio, Arnulphus de Moretania, Sygerus de Ayghen et duo filii ejus ante nati, Philippus de Orchi et [Col. 0535D] frater ejus major natu post eum, et Arnulphus de Longovillari. Omnes isti supra nominati, juraverunt, ut dictum est, pacem istam tenere; et etiam juraverunt quod si dictus B. vel duo filii ejus vel alter eorum venirent contra pacem praefatam, eis vel ei qui contra veniret, ut dictum est, non essent in auxilium nec in consilium; et Christianitates suas obligaverunt praedictis archiepiscopo et episcopis tali modo, et etiam litteras suas dederunt patentes quod si forte contingeret quod Dominus B. aut filii ejus vel alter eorum iret contra pacem praedictam, et aliquis praedictorum qui pacem juraverunt, ut dictum est, esset eos adjuvans vel confortans, et de hoc constaret per bonam veritatem archiepiscopo Remensi vel uni de subnotatis episcopis, videlicet episcopo Cameracensi, aut episcopo Atrebatensi, aut episcopo Morinensi, aut episcopo Tornacensi, ille cui, sicut dictum est, constaret, excommunicaret eos; et dicti ostagii renuntiaverunt et B. et ejus filii omni appellationi, supplicationi, et omni juris adminiculo; [Col. 0536A] et omnes alii ad testimonium et denuntiationem illius denuntiarent illos vel illum excommunicatum per suas dioeceses usque ad satisfactionem condignam. Similiter dominus Galterus comes Blesensis promisit in fide quam mihi debet tanquam dominae suae pacem istam tenere, hoc modo quod si dominus B. aut filii ejus aut alter eorum iret contra pacem eamdem, ipse nec in auxilium nec in consilium eis esset, imo saisiret feodum quod dominus B. tenet de ipso, nec permitteret eos gaudere eodem feodo vel valorem habere ejusdem quousque hoc emendassent per me vel per meum haeredem, et si forte comitem Blesensem obire contingeret, haeres ejus ad ea facienda quae dicta sunt teneretur. Petiit etiam dictus comes ab archiepiscopo Remensi et episcopo Silvanectensi, qui erant praesentes, ut omnia quae promiserat, ut dictum est, suis testificarentur litteris et sigillis. Sciendum similiter quod ego et praedicta soror mea et amici filiorum et filiarum [Col. 0536B] domini Guillelmi de Dampetra, videlicet dominus Archembaldus, Guido frater ejus, Guillelmus de Melloto, et Droco frater ejus, I. comes Carnotensis, et dominus G. de Asperomonte, juravimus pacem istam tenere et firmiter observare; ita quod si dicti pueri vel aliquis eorum iret contra pacem eamdem, nos omnes nec in auxilium nec in consilium eis essemus. Dicti quoque filii domini Guillelmi laudabunt et jurabunt coram domino rege et coram me et coram domino Leodiensis super querela de qua pax facta est, sicut est praenotatum. Et de hoc debent per se vel per amicos suos quaerere litteras domini regis et aliorum dominorum qui nominati sunt supra. Ut autem memoriter teneatur et firmiter observetur continentia dictae pacis, ego et charissima soror mea, dominus B. et filii sui eam sicut facta est coram me fideliter et plene conscriptam propriis confirmavimus sigillis. Actum apud Asnerias, anno Domini 1234, mense Januario, die Veneris [Col. 0536C] proxima post festum beati Hilarii. Hac pace, prout superius continetur, proposita et a partibus recognita coram nobis, ipsae partes supplicaverunt nobis ut eam sigilli nostri appensione testificaremur. Ad quarum preces et instantiam in hujus rei testimonium sigillum nostrum praesenti paginae duximus apponendum.

Actum apud Asnerias, anno Dominicae Incarnationis 1234, mense Januario.





IX.

INNOCENTIUS episcopus, servus servorum Dei, dilecto filio abbati Clarifontis Praemonstratensis ordinis Laudunensis dioecesis salutem et apostolicam benedictionem.

Constitutus in praesentia nostra dilectus filius nobilis vir Joannes de Avesnis Cameracensis dioecesis pro se et Balduino fratre suo nobis humiliter supplicavit ut cum status eorum super natalibus diffametur, ne per hoc posset eis in posterum praejudicium [Col. 0536D] generari, providere ipsis in hac parte paterna sollicitudine curaremus. Quocirca discretioni tuae per apostolica scripta mandamus quatenus nobilem mulierem Margaritam matrem ipsorum ex parte nostra peremptorie citare procures ut, si voluerit vel sua crediderit interesse, infra mensem post citationem tuam per se vel per procuratores idoneos cum omnibus munimentis et rationibus suis compareant coram nobis, si quid eis super hoc rationabiliter competit ostensuri. Alioquin extunc in eodem negotio prout de jure fuerit procedemus. Tu autem infra eumdem terminum citationis diem nobis tuis litteris continentibus tenorem praesentium intimare procures.

Datum Lugduni, XV Kalend. Januarii, pontificatus nostri anno secundo.





X.

LUDOVICUS, Dei gratia Francorum rex, et ODO eadem gratia Tusculanus episcopus apostolicae sedis [Col. 0537A] legatus, universis praesentes litteras inspecturis salutem in Domino.

Notum facimus quod cum inter liberos nobilis Margaretae comitissae Flandriae et Haynoniae, quos de nobili viro Bucchardo de Avesnis susceperat, ex una parte, et eos quos de nobili viro Guillermo de Domnapetra eadem comitissa susceperat, ex altera, mota esset contentio super eo quod utraque partium praedictarum comitatus Flandriae et Haynoniae et totam terram quam tenet dicta comitissa dicebat ad se post obitum ipsius matris eorum jure haereditario pertinere, tandem de voluntate et assensu praefatae comitissae et utriusque partis amicorum consilio supradicti liberi in nos duos unanimiter compromiserunt tali modo quod secundum formam juris vel judicii non esset in hoc arbitrio procedendum cum tota dicta terra per viam juris parti alteri debere cedere dignosceretur, sed de terra praedicta debebamus taliter ordinare quod utrique partium [Col. 0537B] de dicta haereditate partem assignaremus secundum quod nobis videretur bonum esse; ita videlicet quod ambo capita dictorum comitatuum uni eorum dare, vel alterum uni, et reliquum alii, vel partem alteri in comitatu altero vel utroque, prout nobis bonum videretur, possemus assignare. Condictum fuit etiam et concessum quod si comitatu Flandriae alteri parti per dictum nostrum assignato, alii vellemus in eodem comitatu partem terrae assignare, ille qui partem illam haberet, comitatum habenti de ea hominagium faceret, et partem illam teneret de eodem. Similiter si comitatu Haynoniae per dictum nostrum alicui eorum assignato, in comitatu illo alii partem assignaremus, ille qui partem illam in comitatu haberet, comitatum habenti hominagium faceret, et partem suam de illo teneret, nisi terrae consuetudo in contrarium se haberet; quod si esset, hominagium faceret, et partem suam teneret, secundum quod terrae requireret consuetudo. Insuper est sciendum [Col. 0537C] quod partes in hoc unanimiter convenerunt, quod si sine liberis de uxore sua desponsata procreandis contingeret aliquem praedictorum decedere, frater ejus germanus vel soror ejus germana, si decedens fratrem non haberet germanum, eidem decedenti succederet in tota terra quam haberet. Fuit etiam concorditer concessum quod si nos O. legatum iis exsequendis contingeret non adesse, vir nobilis Robertus comes Attrebatensis frater domini regis ad haec exsequenda reciperetur sine contradictione aliqua loco nostri. Voluerunt autem partes et concesserunt quod illud quod ordinaretur fieret salvo honore utriusque partis; ita tamen quod propter hoc non remaneret quin partes et divisiones terrarum et totius haereditatis praedictae manerent stabiles et firmae prout a nobis esset ordinatum. Concesserunt etiam partes quod contentae essent divisionibus illis et partibus quas eis assignaremus, nec contra ordinationem nostram venirent aliquo [Col. 0537D] modo, nec unus in parte alii assignanda sive in proprietate sive in possessione aliquid per se vel per alium reclamaret, nec moveret quisquam eorum contra alterum super iis in ecclesiastica vel saeculari curia quaestionem aliquo modo vel aliqua ratione juris aut facti. Concessimus autem nos rex quod nos reciperemus in hominem de comitatu Flandriae, vivente dicta comitissa, si ipsa hoc petierit, illum qui per ordinationem nostram dictum comitatum haberet, salva vita comitissae, et salvo in omnibus jure nostro. Propter absentiam autem utriusque partis vel alterius non dimitteremus quin, si vellemus, in eodem arbitrio procederemus, et quidquid fieret vel ordinaretur per nos duos, tantum valeret et ita tenerentur partes firmiter observare ac si ipsis partibus praesentibus factum esset. Haec autem omnia facta fuerunt, et concessa eo salvo quod comitissa praedicta, nonobstantibus dicta [Col. 0538A] compromissione vel arbitrio nostro aut ordinatione quam super his faceremus, plenam quandiu vixerit habeat potestatem et administrationem praedictorum comitatuum et totius terrae suae, et de ipsis possit pro voluntate sua facere sicut poterat ante compromissionem praedictam. Salvo eo quod praedicta comitissa nulli praedictorum liberorum suorum possit terram aliquam seu redditum dare praeter partes quae per nos eis essent assignatae, nec alicui eorum aliquid dare super partem alteri assignatam. Supradicta autem omnia et singula promiserunt nobis et sibi adinvicem dictae partes se firmiter servaturas et contra nullo unquam tempore quocunque modo venturas, praestito coram nobis super iis corporaliter juramento. Nos autem in nomine Patris et Filii et Spiritus sancti, amen, in negotio praefato taliter ordinamus, et per dictum nostrum assignamus Joanni de Avesuis militi totum comitatum Haygnoniae cum omnibus pertinentiis, ita [Col. 0538B] quod Baldoino fratri suo militi tenetur de eodem comitatu in proportione haereditaria providere. Guillelmo vero de Domnapetra militi assignamus totum comitatum Flandriae cum omnibus pertinentiis, ita quod fratribus suis germanis. Guidoni scilicet et Joanni, tenetur de eodem comitatu in portione haereditaria providere. Hae autem provisiones fient secundum consuetudines comitatuum praedictorum. Haec siquidem pronuntiamus, retenta nobis potestate declarandi et exponendi ea quae in dicto nostro continentur, si forte inter partes super eo aliqua dubietas oriretur. Praenominatae autem partes dictum nostrum, sicut prolatum est, approbaverunt, et ratum et gratum habuerunt, promittentes se dictum istud fideliter servaturas et nullo unquam tempore contraventuras. Et ad majorem securitatem litteras suas super iis nobis dederunt sigillis suis sigillatas. In cujus rei testimonium praesentibus litteris sigilla nostra duximus apponenda.

[Col. 0538C] Actum Parisiis, anno Domini 1246, mense Julio.





XI.

INNOCENTIUS episcopus, servus servorum Dei, venerabili fratri episcopo Cameracensi et dilectis filiis abbati Cisterciensi et decano Laudunensi salutem et apostolicam benedictionem.

Dilecti filii nobiles viri G. comes Flandriae et I. dominus de Dampetra fratres nobis significare curarunt quod nobilibus viris Joanne de Avesnis et Balduino germanis, dictorum G. et I. fratribus uterinis, intimantibus olim nobis quod a quibusdam ipsorum aemulis malitiose, ut a bonis ad eos haereditario jure spectantibus excludi possent, illegitimitatis macula impingebatur eisdem, nos venerabili fratri nostro [(287) 1Kb] Cathalaunensi episcopo suoque collegae nostris dedimus litteris in mandatis ut quanto magis possent de plano super causa natalium eorumdem nobilium inquirerent veritatem, et quod [Col. 0538D] esset canonicum statuere appellatione remota curarent, nonobstante quod super hoc inter praedictos I. et B. ex parte una et fratres eorumdem ex altera fuerat coram nobis aliquando litigatum et processum, cum nihil inde terminatum fuisset, sed idem episcopus et abbas monasterii de Lessies Cameracensis dioecesis, cui dictus collega commiserat, sicut dicitur, super hoc totaliter vices suas, praedictis G. et I. minoribus viginti quinque annis et existentibus in tali loco unde commode citari poterant et de jure debeant, cum eos principaliter hujusmodi negotium contingeret, non citatis, nec se occultantibus, neque per contumaciam absentantibus, quondam Willelmo germano ipsorum Flandrensi comite infra annos hujusmodi existente et tunc in ultramarinis partibus terrae sanctae subsidio insistente, cum nullus etiam alius legitime citatus fuerit seu comparuerit qui se Joanni et Balduino [Col. 0539A] fratribus super hoc opponerent supradictis, in eodem negotio procedentes, et eorumdem Joannis et B. natalia legitima declarantes, ipsos fore legitimos ac legitime genitos in dictorum G. et I. magnum praejudicium et gravamen per diffinitivam sententiam, ad quam audiendam minime vocati fuerant, decreverunt, nosque sententiam ipsam auctoritate apostolica dicimur confirmasse, certo super hoc conservatore concesso. Unde nobis iidem G. et I. humiliter supplicarunt ut cum ab hujusmodi sententia, postquam ad eorum pervenit notitiam, quamvis nullam eam esse dicerent et protestarentur, ad sedem apostolicam ad cautelam pro sui juris conservatione duxerint appellandum, providere super hoc ipsis apostolica sollicitudine curaremus. Ideoque discretioni vestrae per apostolica scripta mandamus quatenus, ad locum tutum et securum vocatis qui fuerint evocandi, inquiratis super praedicto processu sollicite veritatem, nobis quod exinde [Col. 0539B] inveneritis vestris litteris fideliter rescripturi, praefigendo partibus terminum competentem quo per se vel procuratores idoneos nostro se conspectui repraesentent facturae ac recepturae super iis quod ordo dictaverit rationis; contradictores per censuram ecclesiasticam appellatione postposita compescendo; nonobstante indulgentia quibuscunque personis ab apostolica sede concessa quod interdici, suspendi, vel excommunicari non possint per litteras dictae sedis non facientes plenam de hujusmodi indulgentia mentionem, seu si tibi, fili abbas, vel ordini tuo indultum existat quod de causis tibi a sede committendis eadem cognoscere minime tenearis, et constitutione de duabus dietis edita in consilio generali. Quod si non omnes iis exsequendis potueritis interesse, duo vestrum ea nihilominus exsequantur.

Datum Perusii, XIII Kalendas Septembris, pontificatus nostri anno decimo.





XII. Littera missa domino papae Innocentio IV, pro causa comitis Guidonis, ut abbas Cistercii possit committere alicui, et duo procedant sine tertio.
[Col. 0540A]

Sanctissimo Patri ac domino Innocentio divina providentia sacrosanctae Romanae et universalis Ecclesiae summo pontifici, Margareta Flandriae et Haynoniae comitissa, pedum oscula beatorum. Cum causam quae inter charissimos filios nostros G. comitem Flandriae et I. dominum de Dampetra ex una parte et I. et B. de Avesnis ex alia, quae super examinatione cujusdam sententiae quam Cathalanensis episcopus et ejus collega vel subdelegatus ab eo super declaratione natalium dictorum I. et B. contra naturalem, solitum, et debitum judiciorum ordinem auctoritate apostolica promulgarunt, qui quidem G. comes et I. dominus de Dampetra ad cautelam pro sui juris conservatione sedem apostolicam appellarunt, venerabilibus episcopo Cameracensi, abbati [Col. 0540B] Cistercii, et decano Laudunensi duxeritis committendam, timentes ne propter debilitatem ejusdem abbatis et locorum distantiam idem abbas cognitioni ejusdem saepius nequeat interesse, ac propter hoc in grave periculum partium, dispendium et gravamen contingat negotium retardari, sanctitatem vestram duximus attentius deprecandam quatenus eidem abbati dignemini per speciales litteras indulgere ut quotiescunque nequiverit interesse examinationi ejusdem causae, personae idoneae sui ordinis vel alii vices suas valeat delegare, nonobstante quod in vestris litteris contineatur insertum, inquiratis sollicite veritatem, sanctitati vestrae attentius supplicantes ut eidem episcopo, abbati et decano dare dignemini in mandatis quatenus in eadem causa secundum juris ordinem procedentes, ipsam fine debito debeant terminare, alioquin eam instructam ad vestrae sanctitatis examen remittere non postponant.



INNOCENTII III ROMANI PONTIFICIS REGESTORUM SIVE EPISTOLARUM LIBER DECIMUS QUINTUS. PONTIFICATUS ANNO XV, CHRISTI 1212.
[Col. 0539]


I. CAPITULO LINGONENSI. De revocandis possessionibus alienatis. (Laterani, VII Kal. Martii.)
[Col. 0539C]

Ad hoc sumus disponente Domino in plenitudinem potestatis [(1) 1Kb] assumpti ut si quando ab his qui sunt in partem sollicitudinis evocati, in ecclesiarum suarum dispendium quidquid perperam fuerit attentatum, per sollicitudinis nostrae studium emendetur, et praecaveatur indemnitatibus earumdem. Cum [Col. 0540C] igitur, sicut vobis intimantibus nostro est apostolatti reseratum, quaedam possessiones ecclesiae vestrae ab episcopis qui pro tempore praefuerint eidem alienatae sint vobis penitus inconsultis, nos eidem ecclesiae paterna volentes sollicitudine providere, auctoritate vobis praesentium indulgemus quatenus possessiones ipsius ecclesiae, quas sine assensu vestro [(2) 1Kb] alienare dicti episcopi praesumpserunt, ad jus et proprietatem illius legitime revocetis. Nulli ergo . . . concessionis, etc., usque incursurum.

[Col. 0541A] Datum Laterani, VII Kal. Martii, pontificatus nostri anno quinto decimo.



II. EISDEM. De electione decani. (Laterani, VII Kal. Martii.)

Cum causam quae vertebatur inter dictum filium H. cantorem Eduensem et H. Barensem archidiaconum super decanatu ecclesiae vestrae, ad quem fuerat electus uterque, dilectis filiis decano et magistris W. de Vienna et Jacobo de Tornodoro canonicis Antisiodorensibus commiserimus sine debito terminandam, ipsi cognitis causae meritis, de juris peritorum consilio electionem utramque sententialiter cassaverunt. Verum cantor praefatus, qui [Col. 0541B] ante prolationem sententiae appellarat, ad apostolicam sedem accedens, a nobis audientiam petiit sibi dari, quam cum ei duxerimus concedendam, dilectus filius magister Hugo canonicus vester in nostra praesentia constitutus, licet procurator non esset, quod tamen de parte altera fuerat, se opponens eidem, sententiam nobis exhibuit cum actis judicii a praefatis judicibus promulgatam. Nos igitur auditis quae dictus cantor proposuit coram nobis, cassationem electionis ipsius justam esse cognovimus, et ideo ipsam auctoritate duximus apostolica confirmandam.

Datum Laterani, VII Kal. Martii pontificatus nostri anno decimo quinto.



III. MAGDEBURGENSI ET MAGUNTINO ARCHEPISCOPIS, ET EORUM SUFFRAGANEIS. Contra Waldemarum intrusum Bremensem. (Laterani, III Kal. Martii.)
[Col. 0541C]

[(3) 1Kb] Sicut venerabilis frater noster Osnaburgensis episcopus Bremensis electus nobis intimare curavit, Waldemarus, cum in profundum jam devenerit peccatorum, contemnit, et non solum non adjicit ut resurgat, verum etiam, tanquam si ex adipe prodeat ejus iniquitas, adversus Romanam Ecclesiam supplantationes exampliat, et graviores quam hactenus praesumptiones intentat; ut in die irae accumulans iram sibi, damnabili gladio perdatur illius cujus misericordi fuerat studio a durissimi damnatione [Col. 0541D] carceris liberatus. Ponens enim, inductus in Bremam per nobilis viri Saxoniae ducis potentiam, tanquam ab Aquilone in Bremensi Ecclesia sedem suam, ac sedens super eam, velut super plumbi talentum sedet iniquitas, praeter administrationem quam in eadem Ecclesia tam in spiritualibus quam temporalibus sibi damnabiliter usurpavit, ad ecclesias et clericos in reprobum sensum datus manus extendit, ipsorum bona praesumptuosis ausibus occupans ac dividens inter laicos et dispergens; de quorum confidens violentia, facilis est ad scelera. nec quid faciat abhorrescit. Expulsis etenim quibusdam canonicis et aliis Bremensibus clericis ab [Col. 0542A] eorum ecclesiis et praebendis, ipsas praebendas et ecclesias de facto, cum de jure non potuerit, quibusdam fautoribus suis contulit, ut eos habeat in malefactis participes quos habet in errore fautores. Licet autem in Waldemarum eumdem per te, frater Magdeburgensis, et venerabiles fratres nostros tuos et Bremensis ecclesiae suffraganeos, necnon et per praedictum Osnaburgensem et Monasteriensem episcopos anathematis vinculo innodatum depositionis et degradationis sententia fuerit auctoritate apostolica promulgata, ipse tamen, qui sub tanta manus divinae potentia humiliari debuerat, cornua elationis assumens, in eadem pertinaciter persistit sententia, et eam, quam saltem timere debuerat vilipendit. Cujus exemplo decanus et quidam alii [Col. 0542B] sacerdotes Bremenses et clerici latam in eos super beneficiorum perceptione suspensionis sententiam, [ante quam] communicabant eidem, improvide contemnentes, ei communicare non desinunt, ipsumque fovere in sua nequitia non desistunt. Ne igitur idem Waldemarus et fautores ipsius plene valeant de sua nequitia gloriari, fraternitati vestrae per apostolica praecipiendo mandamus quatenus in eos latas sententias singulis diebus Dominicis et festivis per vestras ecclesias innovetis et faciatis per vestras dioeceses innovari.

Datum Laterani, III Kal. Martii, pontificatus nostri anno decimo quinto.

In eumdem fere modum scriptum est Padeburnensi, [Col. 0542C] Mindensi, Verdensi, et Halberstadensi episcopis, et dilectis filiis Corbeiensi et de Campo Sanctae Mariae abbatibus Monasteriensis et Padeburnensis dioecesum usque plene valeant de sua nequitia gloriari, discretioni vestrae per apostolica scripta mandamus quatenus infra duos menses post receptionem praesentium ad Bremensem civitatem personaliter accedentes, sive omnes simul, sive singuli, latas in dictum Waldemarum et fautores suos sententias publice innovetis ibidem, et mandetis per totam Bremensem provinciam innovari.

Datum Laterani, III Kal. Martii, pontificatus nostri anno decimo quinto.



IV. EPISCOPO ET CAPITULO PICTAVENSI. Confirmatur quaedam concordia. (Laterani, VI Kal. Martii.)
[Col. 0542D]

Causam quae vertebatur inter vos ex parte una et dilectos filios Cluniacensem et monasterii novi Pictavensis abbates et conventus ex altera super exemptione monasterii novi Pictavensis diversis judicibus nos recolimus commisisse. Super qua licet diversis temporibus fuerit multipliciter laboratum, testes tamen ex mandato nostro ab utraque parte recepti fuerunt, et demum depositiones eorumdem apud sedem apostolicam publicatae. Verum quia pars monasterii novi privilegia sua tunc prae manibus non habebat, partibus postmodum nostris dedimus [Col. 0543A] litteris in mandatis ut super eadem causa, munitae privilegiis et aliis rationibus quae ad ipsius decisionem spectabant, per se vel sufficientes procuratores in festo beati Martini proxime praeterito nostro se conspectui praesentarent, tam super praedicta causa quam super aliis articulis aequitatis judicium dante Domino recepturae. Demum igitur dilectis filiis magistris Joanne et Hugone canonicis Sanctae Radegundis Pictavensis vestris, et Petro, Salatiele, ac Jo. monachis praedictorum Cluniacensis et Monasterii novi abbatum et conventuum procuratoribus in nostra praesentia constitutis, audivimus diligenter quae voluerunt proponere coram nobis; et cum hinc inde super praemissis fuisset diutius disputatum, tandem idem negotium de consensu partium nobis mediantibus [Col. 0543B] taliter est sopitum. Quod dicti abbas et conventus monasterii novi, ut Pictavensis episcopus favorabilior sit eis et efficacior ad justitiam de suis malefactoribus faciendam, semel in anno per diem unum cum moderato equitaturarum numero, prout in Lateranensi concilio est statutum, eumdem exhibeant et procurent. In caeteris vero idem monasterium ab ejus jurisdictione sit liberum et exemptum; nisi quod chrisma, oleum sanctum, consecrationes altarium, dedicationes basilicarum, ordinationes monachorum seu clericorum qui ad sacros ordines fuerint promovendi, necnon et benedictionem abbatis sine professione aliqua recipiant ab episcopo memorato; si quidem Catholicus fuerit, et gratiam [Col. 0543C] apostolicae sedis habuerit, ac ea ipsis gratis et sine pravitate aliqua voluerit exhibere. Alioquin liceat eis quemcunque maluerint catholicum adire antistitem gratiam et communionem apostolicae sedis habentem, qui nostra fretus auctoritate ipsis quod postulatur impendat; sicut in authenticis privilegiis continetur, quae nos ipsi perspeximus et examinavimus diligenter. Cum autem Pictavensis episcopus in civitate Pictavensi generale posuerit interdictum, iidem illud servabunt; ita quod illo durante non celebrabunt divina nisi clausis januis, non pulsatis campanis, suppressa voce, interdictis et excommunicatis exclusis, quos caute vitare curabunt. Ad synodum quoque Pictavensis episcopi abbas monasterii novi secundum generalem consuetudinem regionis [Col. 0543D] accedet ratione capellarum vel ecclesiarum suarum quae ipsi episcopo sunt subjectae. Sed si forsitan capellani ea quae statuta fuerint in synodo neglexerint aut contempserint observare, non in abbatem vel monasterium, sed in ipsos capellanos, episcopus poterit canonicam exercere censuram. Ne igitur quod nobis mediantibus est statutum valeat ab aliquo temere violari, illud auctoritate apostolica confirmamus et praesentis scripti patrocinio communimus. Nulli ergo . . . confirmationis, etc., usque incursurum.

Datum Laterani, VI Kal. Martii, pontificatus nostri anno decimo quinto.

[Col. 0544A] In eumdem modum scriptum et Cluniacensi et monasterii Novi Pictavensis abbatibus et conventibus. causam quae vertebatur, etc., usque in finem.

In eumdem modum scriptum est super hoc abbati Sancti Sulpicii, decano et archidiacono Bituricensibus. Causam quae vertebatur, etc., usque ab aliquo temere violari, discretioni vestrae per apostolica scripta praecipiendo mandamus quatenus id observari per censuram ecclesiasticam appellatione postposita firmiter faciatis, contradictores censura simili compescendo. Quod si non omnes . . . duo vestrum, etc., usque exsequantur.

Datum Laterani, VI Kalend. Martii, pontificatus nostri anno decimo quinto.



V. ELECTO ET MONACHIS SANCTAE MARIAE DE PEROALLO. Recipiuntur sub protectione B. Petri. (Laterani, V Kal. Martii.)
[Col. 0544B]

Cum a nobis petitur, etc., usque perducatur effectum. Eapropter, dilecti in Domino filii, vestris justis postulationibus grato concurrentes assensu, personas et monasterium vestrum cum omnibus bonis quae inpraesentiarum rationabiliter possidet, aut in futurum justis modis praestante Domino poterit adipisci, sub beati Petri et nostra protectione suscipimus et praesentis scripti patrocinio communimus. Libertates praeterea et immunitates quas venerabilis frater noster episcopus Terdonensis cum capituli sui assensu [Col. 0544C] provida vobis deliberatione concessit ratas habemus, et eas illibatas decernimus permanere. Nulli ergo . . . protectionis et constitutionis, etc., usque incursurum.

Datum Laterani, V Kal. Martii, pontificatus nostri anno decimo quinto.



VI. [(4) 1Kb] G. DE VALLIBUS, MAGISTRO G. ET P. DE FIMIIS CANONICIS LAUDUNENSIBUS [(5) 1Kb] . Quod clausula Si est ita ad omnia rescripti refertur. (Laterani, VI Non. Martii.)

Olim [(6) 1Kb] ex litteris dilectorum filiorum Sancti Nicasii Remensis, Igniacensis et Vallis regiae abbatum nostris fuit auribus intimatum quod cum ad eos semel et iterum a nobis litterae processissent [(7) 1Kb] , [Col. 0544D] super eo videlicet quod R. clericus Sancti Remigii Remensis parochiam de Salice Sancti Remigii, quam R. de Cruneio clericus sibi per interpositam personam ab abbate Sancti Remigii collatam fuisse proposuit, detinebat, ipsi partes semel, secundo, et tertio citaverunt, et dictum R. de Sancto Remigio, quia citatus pluries comparere noluit per se vel responsalem aliquem coram eis, excommunicationis vinculo innodantes, fecerunt fructus ipsius parochiae sequestrari, cumque postmodum idem R. accedens ad eos, se juri promiserit pariturum, ac obtinuerit se absolvi, ipsi absolutionis ei litteras concedentes, [Col. 0545A] diem ei assignarunt et locum quibus coram eis quod promiserat adimpleret; qui diem et locum [(8) 1Kb] ex litteris illis radens [(9) 1Kb] , in loco rasurae rescripsit quod ipsi ei [(10) 1Kb] sequestratos [(11) 1Kb] fructus exhiberi mandabant, quod demum coram duobus eorum, tertio sui absentiam excusante, per litteras est confessus. Nos igitur, cum tantae temeritatis excessus falsitatis scrupulo [(12) 1Kb] non careret, vobis dedimus in mandatis ut si res taliter se haberet, ipsi praesumptori super dicta parochia perpetuum silentium imponentes, praefato R. de Cruneio clerico assignaretis eamdem cum fructibus sequestratis, Verum, sicut vos filii S. et P. per vestras nobis litteras intimastis, cum dictus R. de Cruneio rasuram praefatam coram vobis per testes idoneos [(13) 1Kb] [Col. 0545B] probavisset, et ob hoc postulasset sibi dictam Ecclesiam assignari, vos utrum clausula illa, si ita est, de omnibus superioribus, an de articulo tantum rasurae deberet intelligi dubitantes, in negotio ipso procedere ulterius distulistis, eligentes secundum hoc potius apostolicae sedis oraculum implorare quam aliquid temere diffinire. Nos ergo diligentiam vestram in Domino commendantes, taliter duximus respondendum, quod clausula illa debet ad omnia superiora referri, ad hoc ut ipsi praefata ecclesia conferatur, quia licet vitium falsitatis ad imponendum illi perpetuum silentium super ecclesia ipsa sufficiat [(14) 1Kb] qui falsitatem [(15) 1Kb] hujusmodi perpetrarat, non tamen propter hoc eadem ecclesia est adversario assignanda [(16) 1Kb] , nisi super aliis facta [Col. 0545C] fuerit plena fides.

Datum Laterani, VI Non. Martii, pontificatus nostri anno quinto decimo.



VII. COLOCENSI ELECTO, ET SOKSARDIENSI ET DE SEKUDWOR CISTERCIENSIS ORDINIS ABBATIBUS QUINQUECCLESIENSIS DIOECESIS. Dirimit litem inter episcopum Vesprimiensem et abbatem S. Martini. (Laterani, V Non. Martii.)

[(17) 1Kb] Veniens ad praesentiam nostram dilectus [Col. 0546A] filius [G.] [(18) 1Kb] abbas Sancti Martini de Pannonia sua nobis conquestione monstravit quod venerabilis frater noster Vesprimiensis episcopus conditionales homines, qui certa ei servitia exhibent, eximit a praestatione integra decimarum, et eos, cum jurisdictionem in ipsos habeat, ad solvendas integre sibi praedictas decimas et ad satisfaciendum congrue de subtractis pontificali auctoritate non cogit, praestare sibi recusans consilium et auxilium in expensis et aliis contra silvestres homines in extremis praedictae parochiae finibus commorantes, qui se a solutione subtrahunt decimarum. Quare humiliter postulabat ut ne id de caetero idem episcopus attentaret injungere sibi auctoritate apostolica dignaremur. Petebat insuper quod idem episcopus sacerdotibus illius [Col. 0546B] parochiae inhiberet ne quosdam homines, sibi prout tenentur decimas non solventes, servili conditione falso ad suam excusationem objecta, et ne pulsatores et exsequiales in eodem articulo delinquentes recipiant ad divina, vel ab eis percipiant partem aliquam decimarum, ipsi de subtractis satisfactionem congruam impedentes, humiliter supplicans ut hoc per delegatos a nobis judices fieri mandaremus, si dictus episcopus id efficere non curaret, compellentes eumdem ad satisfactionem congruam praedictorum, si auctoritate sua dicti cappellani hoc praesumerent attentare. Postulabat praeterea quod idem episcopus parochianos capellarum suarum in jure spirituali et quarta decimarum recipi ad capellas alias non permittat, satisfaciens de subtractis eidem [Col. 0546C] si aliquid est in hoc hactenus ipsius auctoritate praesumptum. Alioquin a suis sibi faciat capellanis super his satisfactionem congruam exhiberi. Et ne de parochianis dubitatio aliqua oriretur, sic petiit distinguendo, ut parochianos de villis Fayz et de Gurbei a capella Thapey non subtrahat episcopus memoratus, parochianos autem de praedio dominici de Mogh. et de Udwornicis regis et de villa illorum qui dant regi Martium a capella de porcorum custodia non subducat, inhibens sacerdotibus ne recipiant capetias aliquas vel cubulos vini a regis vel [Col. 0547A] reginae conditionalibus, qui vulgo regales servi vocantur, ab ipso ea recipi permittentes, cogens insuper regis sagittarios et bissenos ad decimas integre persolvendas. Petiit etiam postmodum et humiliter postulavit ut memoratus episcopus non impediat vel faciat impediri quo minus omnes qui in Simigiensi parochia vel comitatu consistunt, de omnibus quae possident decimas integras sibi solvant; sicut in privilegiis felicis memoriae Paschalis papae et sancti regis Stephani plenius continetur. Praefatus vero episcopus in nostra praesentia constitutus e contrario postulavit ut decimas Simigiensis comitatus infra suae dioecesis terminos consistentis [(19) 1Kb] , quas detinet idem abbas, sibi restitui faceremus, nisi dictus abbas aliquo speciali jure se ipsas juste [Col. 0547B] possidere monstraret, mandantes ipsum per eumdem abbatem, cum dictum comitatum visitat, in suis ecclesiis procurari. Petebat insuper deputatam quartam fabricae sibi restitui ad ecclesias reparandas. Capellas in villa subulcorum et Sancti Ladislai de Fizgoi destrui postulans, tanquam sine auctoritate ac consensu episcopi dioecesani constructas, et petens ecclesiam de Keurishyg, in qua sibi dictus abbas spiritualem jurisdictionem usurpat, ecclesiam etiam de Thapey, in cujus possessione ipsum fuisse idem abbas confessus fuerat, repetebat. Reconciliationes etiam poenitentium et ordinationes clericorum ad se asserens pertinere, humiliter postulabat ut chrisma, oleum sanctum, et alia ecclesiastica sacramenta capellani et homines Sancti Martini in Vesprimensi [Col. 0547C] dioecesi constituti ab eo tanquam a suo dioecesano perciperent, sibi cognitiones causarum spiritualium relinquendo. Nos autem intellectis per venerabilem fratrem nostrum Hugolinum Hostiensem episcopum, quem partibus concessimus auditorem, quae proposita fuerant coram eo, objectiones propositas ab episcopo contra privilegia praedictorum Paschalis papae ac sancti regis Stephani, quibus abbas sufficienter respondit, invalidas esse decrevimus, ut eis non obstantibus privilegia ipsa valida reputentur, si authenticum praedicti regis tale repertum fuerit quale nobis rescriptum ipsius sub bulla charissimi in Christo filii nostri Hungarorum regis illustris exstitit praesentatum. Quantum tamen [Col. 0547D] ad fundandam intentionem abbatis proficiat opportuno tempore decernemus. Interim autem nihil circa statum monasterii secundum perceptionem decimarum, quam idem monasterium possidet, immutetur. Chrisma vero, oleum sanctum, consecrationes altarium seu basilicarum, ordinationes clericorum qui ad sacros ordines fuerint promovendi, clerici ecclesiarum vel capellarum ipsius monasterii quae sunt in Vesprimiensi dioecesi constitutae a Vesprimiensi episcopo postulabunt; si quidem Catholicus fuerit et gratiam atque communionem apostolicae sedis habuerit, et ea gratis et sine pravitate aliqua voluerit [Col. 0548A] exhibere. Alioquin ab alio quem maluerint catholico praesule suscipiendi ea liberam habeant facultatem, sicut in privilegiis praedicti Paschalis et bonae memoriae Alexandri papae praedecessorum nostrorum perspeximus contineri. Non obstante privilegio Clementis papae [(20) 1Kb] , qui mentionem non fecit de praedictis praedecessorum suorum privilegiis, sed de privilegio Sancti Stephani regis; cui, quantum ad hoc capitulum, per saepefatos Romanos pontifices exstitit derogatum; praesertim cum ipse Clemens privilegium illud concesserit salvis institutionibus, non solum Romanae Ecclesiae, sed ipsius etiam legatorum. Nec obstante praescriptione quam idem abbas in suum subsidium opponebat, quia si consummata erat praescriptio quando abbas Sancti Martini [Col. 0548B] ab Alexandro papa privilegium impetravit, juri praescriptionis renuntiasse videtur; praesertim cum coram nobis privilegio illo sit usus quod suae intentioni, quantum ad hunc articulum, contradicit. Si vero nondum [(21) 1Kb] consummaverat praescriptionem, sed erat in praescribendo post impetratum hujusmodi privilegium, bonam fidem non habuit, et ideo secundum canones non praescripsit. Caeterum interdictos vel excommunicatos Vesprimiensis episcopi praedicti clerici studeant evitare, ac parochianos ecclesiarum ad eumdem episcopum pertinentes contra voluntatem ipsius ad divina officia non recipiant, nec illis impendant ecclesiastica sacramenta. Super caeteris autem quia nobis non potuit fieri plena fides, per apostolica vobis scripta mandamus quatenus [Col. 0548C] recipiatis testes quos partes duxerint producendos, et tam attestationes quam alias prolationes earum fideliter redigatis in scriptis, easque nobis sub vestris sigillis dirigere procuretis, praefigentes eis terminum competentem quo cum ipsis nostro se conspectui repraesentent sententiam auctore Domino recepturae. Testes autem qui ab utraque parte fuerint nominati, si se gratia, odio vel timore subtraxerint, per censuram ecclesiasticam cessante appellatione cogatis veritati testimonium perhibere. Nullis litteris obstantibus praeter assensum partium a sede apostolica impetratis. Quod si non omnes . . . duo vestrum ea, etc.

Datum Laterani, V Non. Martii, pontificatus nostri [Col. 0548D] anno quinto decimo.



VIII. PRIORI ET FRATRIBUS DE BALNEOLIS. Confirmat eorum bona. (Laterani, Non. Martii).

Justis petentium desideriis dignum, etc., usque effectu prosequente complere. Eapropter, dilecti in Domino filii, vestris justis postulationibus grato concurrentes assensu, domum et redditus a nobili viro Herveo comite Nivernensi pia vobis liberalitate collatos, sicut eos juste ac pacifice possidetis, et in litteris ejusdem comitis ac nobilis mulieris Mathildis [Col. 0549A] comitissae uxoris suae noscitur contineri, vobis et per vos domui vestrae auctoritate apostolica confirmamus et praesentis scripti patrocinio communimus. Nulli ergo . . . confirmationis, etc., usque incursurum.

Datam Laterani, Non. Martii, pontificatus nostri anno decimo quinto.



IX. EPISCOPO MAGALONENSI. Ut de terris in comitatu Melgorii cognoscat. (Laterani, VII Id. Martii.)

Sicut dilectus filius Joannes Buccados nobis conquerendo monstravit, quidam potentes super proventibus et rebus aliis sitis in comitatu Melgorii, quos legitime possidet et quiete, ipsum sine causae cognitione intendunt nequiter aggravare. Cum igitur [Col. 0549B] jurisdictio terrae illius ad nos nullo pertineat mediante, fraternitati tuae per apostolica scripta mandamus quatenus, vocatis qui fuerint evocandi, et auditis hinc inde propositis, quod justum fuerit, appellatione remota, decernas, faciens quod decreveris per censuram ecclesiasticam firmiter observari, nullis litteris veritati et justitiae praejudicantibus a sede apostolica impetratis.

Datum Laterani, VII Idus Martii, pontificatus nostri anno decimo quinto.



X. ABBATI ET PRIORI SANCTI VICTORIS, ET MAGISTRO G. CORNUTO CANONICO PARISIENSI. De corpore B. Lupi archiepiscopi Senonensis. (Laterani, II Id. Maii.)
[Col. 0549C]

[(22) 1Kb] Dilecti filii abbas et conventus Sanctae Columbae Senonensis nobis conquerendo monstrarunt quod licet in ecclesia sua totum corpus beati Lupi confessoris archiepiscopi Senonensis una cum capite requiescat, sicut per authenticum bonae memoriae Hugonis Senonensis archiepiscopi, qui convocatis quibusdam episcopis, et clero et populo adunatis, ipsum corpus ac caput omnibus astantibus demonstravit, evidenter apparet, abbas tamen et monachi Sancti Petri Vivi Senonensis in ipsorum gravamen per praedicatores suos caput et quaedam membra confessoris ipsius esse apud quemdam prioratum suum, videlicet Sanctum Lupum de Nando, per episcopatus longe lateque diffusos faciunt publice [Col. 0549D] nuntiari, quod siquidem est a veritate penitus alienum. Quia igitur falsitas tolerari non debet sub velamine pietatis, discretioni vestrae per apostolica scripta mandamus quatenus memoratos abbatem et monachos ut ab hujusmodi praesumptione desistant auctoritate nostra moneatis, attentius et efficaciter inducatis, ipsos ad hoc, si necesse fuerit, per censuram ecclesiasticam appellatione remota cognita veritate cogentes; cum nec saluti nec famae congruat eorumdem quaestum acquirere de praedicatione mendacii. Nullis litteris veritati, etc., a sede apostolica impetratis. Quod si non omnes . . . duo vestrum ea, etc.

[Col. 0550A] Datum Laterani, II Idus Martii, pontificatus nostri anno decimo quinto.



XI. MORIMONTENSI ET SANCTI STEPHANI DIVIONENSIS ABBATIBUS LINGONENSIS DIOECESIS, ET MAJORI ARCHIDIACONO LINGONENSI. Ut cognoscant de falsitate litterarum. (Laterani, XII Kal. Aprilis.)

Venerabili fratri nostro Bisuntinensi archiepiscopo et dilecto filio . . . procuratori nobilis viri comitis Stephani benignam audientiam concedentes, intelleximus evidenter per ea quae fuerunt coram nobis proposita et ostensa quod litterae illae quae dilectis filiis Sancti Sequani et de Accio abbatibus et priori Cisterciensi super absolutione ipsius comitis [Col. 0550B] sub nomine nostro fuerunt exhibitae, sicut in eorum litteris citatoriis de verbo ad verbum erant insertae, aut falsae aut falsatae fuerunt. Et certe si veras litteras accepissent, quales nos eis recolimus destinasse, formam earum in suo processu minime observassent. Quare nos eorum processum decernentes irritum et inanem, per apostolica vobis scripta mandamus quatenus litteras illas faciatis vobis per censuram ecclesiasticam sublato appellationis obstaculo exhiberi, et inquiratis diligentissime veritatem quis eas obtinuit vel exhibuit aut falsavit; tam litteras ipsas quam inquisitam super his veritatem nobis fideliter transmissuri, ut ad hujusmodi puniendum excessum, sicut procedendum viderimus, procedamus. Latam autem in praedictum [Col. 0550C] comitem excommunicationis sententiam ab archiepiscopo memorato et interdictum positum in terram ipsius mandetis inviolabiliter observari donec de damnis et injuriis praefato archiepiscopo ab eodem comite irrogatis inquisita plenius et cognita veritate, faciatis satisfactionem congruam exhiberi; et sic demum praefatas sententias juxta formam Ecclesiae relaxantes, audiatis si quid inter eos remanserit quaestionis, et appellatione remota mediante justitia decidatis, facientes quod decreveritis per censuram ecclesiasticam firmiter observari. Testes autem, etc., usque subtraxerint, per censuram eamdem cessante appellatione cogatis veritati testimonium perhibere. Quod si non omnes, etc., [Col. 0550D] usque exsequantur.

Datum Laterani, XII Kal. Aprilis, pontificatus nostri anno decimo quinto.



XII. R. DE BELLOVIDERE CAMERARIO ET S. DE BEROV. ET S. DE BURGO GUARIN. CANONICIS CARNOTENSIBUS. De interdicto prolato ab episcopo Aurelianensi. (Laterani, XVI Kal. Aprilis.)

Cum venerabilis frater noster Aurelianensis episcopus dioecesim suam supposuerit ecclesiastico interdicto, et capitulum Sancti Aniani illud neglexerint observare, sed interdictos ab ipso receperint ad divina, sublimi voce, pulsatis campanis, et [Col. 0551A] apertis januis celebrantes, idem episcopus contra eos ad venerabilem fratrem nostrum Trecensem episcopum et conjudices suos nostras litteras impetravit: qui ecclesiam Sancti Aniani interdicti sententiae supponentes, decanum et ejusdem loci capitulum ab officio suspenderunt, eosdem in expensis quas episcopus fecerat condemnando. Unde dilectus filius R. de Noa procurator ipsius episcopi postulabat ut praefatas sententias dignaremur apostolico munimine roborare. Verum B. et R. procuratores ejusdem capituli ex adverso proposuere in nostra praesentia constituti quod cum praefata Ecclesia sedi apostolicae sit immediate subjecta, sicut apparet per privilegia pontificum Romanorum, non tenebantur interdictum ejusdem episcopi observare. Propter [Col. 0551B] quod, ne super hoc possint ab episcopo praegravari, nostram audientiam appellarunt. Et licet non receperint scienter ab ipso interdictum aliquem ad divina, nihilominus tamen episcopus eorum homines et ecclesias supposuit interdicto, eis divina penitus interdicens. Verum cum praefatae litterae, quas episcopus impetravit ad judices supradictos, falsitate suggesta et veritate tacita fuerint impetratae, et ab eisdem judicibus legitimas exceptiones admittere recusantibus fuerit ad sedem apostolicam rationabiliter provocatum, sententias latas, propter appellationis objectum, petebant penitus irritari. Nos autem utrique parti providere volentes, discretioni vestrae per apostolica scripta mandamus quatenus cum procuratores praedictorum decani et capituli [Col. 0551C] promiserint coram nobis sub poena centum librarum, pro qua obligaverunt praebendas suas quas habent in Ecclesia memorata, quod dicti decanus et capitulum vestro parebunt mandato, si hoc ipsi ratum habuerint, vos auctoritate nostra sublato appellationis obstaculo relaxetis omnes sententias in ipsos et Ecclesias et homines eorum hac occasione prolatas, ac deinde inquisita et cognita veritate, si illos culpabiles inveneritis, faciatis ipsos sublato cujuslibet contradictionis et appellationis obstaculo, praefato episcopo satisfactionem debitam exhibere; ita quod interdicto durante alta voce non celebrent, sed submissa, januis clausis, non pulsatis campanis, ac excommunicatis et interdictis exclusis. Alioquin [Col. 0551D] poenam promissam a dictis procuratoribus exigatis, et sententias nihilominus usque ad satisfactionem condignam faciatis appellatione remota per censuram ecclesiasticam firmiter observari. Testes autem, etc., usque subtraxerint, per censuram eamdem cessante appellatione cogatis veritati testimonium perhibere. Nullis litteris obstantibus praeter assensum partium a sede apostolica impetratis. Quod si non omnes, etc., duo vestrum ea, etc.

Datum Laterani, XVI Kal. Aprilis, pontificatus nostri anno decimo quinto.



XIII. POTESTATI ORTANENSI. Contra nobilem quemdam detinentem castra Ecclesiae. (Laterani, XIII Kal. Aprilis.)
[Col. 0552A]

Cum bonae memoriae M. socer nobilium virorum Cazaguerrae de Orta, B. de Canalio, I. Raynaldi, et P. Iaczonis, castra Basanelli, Palatioli, Bassani, et Aliani ab Ecclesia Romana in feudum tenuerit, et ex illis perceperit multa bona, ipsi praedicta castra post ejus obitum pro suae voluntatis arbitrio detinentes, ad nostram praesentiam, ut nobis responderent de ipsis, accedere noluerunt, cum exinde fecerimus requiri eosdem. Quia vero id nolumus in patientia sustinere, ne jus Ecclesiae Romanae negligere videremur, eisdem nobilibus nostris dedimus litteris in [Col. 0552B] mandatis ut usque at cathedram Beati Petri proximo praeteritam, quem eis terminum peremptorium assignavimus, responsuri nobis de castris ipsis nostro se conspectui praesentarent, dilecto filio Cynthio de Insula nostris dantes litteris in mandatis, ut si praedicti nobiles eodem termino ad nostram praesentiam non venirent, eadem castra nostro nomine recipere non differret. Universis insuper hominibus eorumdem castrorum injunximus ut eidem extunc de castris ipsis ad nomen et opus nostrum respondere curarent. Quocirca discretioni tuae per apostolica scripta mandamus quatenus eidem Cynthio ad mandatum apostolicum exsequendum tuum praestes auxilium et favorem.

[Col. 0552C] Datum Laterani, XIII Kalend. Aprilis, pontificatus nostri anno decimo quinto.



XIV. LUNDENSI ARCHIEPISCOPO APOSTOLICAE SEDIS LEGATO. Constituitur legatus apostolicae sedis. (Laterani, II Non. Aprilis.)

Illam de probitate ac honestate tua fiduciam obtinemus ut tibi vices nostras secure in arduis negotiis committamus, sperantes quod ad divini nominis gloriam et apostolicae sedis honorem ea satages promovere. Cum igitur Christianae fidei zelo succensus, ad convertendum circumstantes paganos ab errore ad veritatem non modicum laboraveris et adhuc laborare disponas, ut hoc plenius et efficacius exsequaris, [Col. 0552D] nos tibi vices nostras duximus committendas, venerabilibus fratribus nostris Upsalensi archiepiscopo et suffraganeis ejus episcopis ac aliis Ecclesiarum praelatis per Daciam et Suethiam constitutis per scripta nostra mandantes ut tibi ad hoc opus fideliter laboranti tanquam legato apostolicae sedis intendant, ut eorum adjutus auxilio, talentum tibi commissum cum multiplici nobis lucro resignes, cum te a predicationis officio Deo duce contigerit remeare. Nos enim liberam tibi concedimus potestatem ut, juxta verbum propheticum, evellas et destruas, et aedifices et plantes, prout utrumque secundum Dominum videris faciendum.

Datum Laterani, II Non. April., pontificatus nostri anno quinto decimo.



XV. TOLETANO ET COMPOSTELLANO ARCHIEPISCOPIS. De bello adversus Saracenos. (Laterani, Non. Aprilis.)
[Col. 0553A]

[(23) 1Kb] Quanta nunc necessitas terrae Hispaniarum immineat, eo plenius prudentia vestra novit quo ipsam vicinius experitur. Eapropter fraternitati vestrae per apostolica scripta mandamus et districte praecipimus quatenus reges Hispaniarum moneatis prudenter et efficaciter inducatis ut pacem aut treugam servent ad invicem illibatam, praesertim hac imminenti Saracenorum guerra durante; ad quod eos per censuram ecclesiasticam appellatione remota, si necesse fuerit, compelli volumus et mandamus; [Col. 0553B] quin etiam mutuum auxilium sibi praestent adversus crucis Dominicae inimicos, qui non solum ad destructionem Hispaniarum aspirant, verum etiam in aliis fidelium Christi terris comminantur suam saevitiam exercere ac nomen (quod absit!), si possint, opprimere Christianum, auctoritate nostra tam ipsis regibus quam aliis Christianis omnibus sub poena excommunicationis et interdicti firmiter inhibentes ne se praesumant jungere Saracenis, vel contra Christianos illis consilium vel auxilium impertiri. Quod si forte rex Legionensis, de quo specialiter dicitur, sive alius cum Saracenis offendere praesumpserit Christianos, denuntietis, sublato appellationis obstaculo personam ipsius excommunicationis vinculo, innodatam et interdicto suppositam [Col. 0553C] terram ejus; hominibus suis, ne in hoc sequantur eumdem, sub interminatione anathematis inhibentes; denuntiaturi nihilominus reges alios et quoslibet Christianos ac terras eorum eisdem sententiis subjacere, si forsitan ipsi praefatum regem offendere attentarent, homines eorumdem ab ipsorum sequela prohibitione consimili retrahendo. Praeterea ex parte nostra injungatis eisdem ut si aliquas habent ad invicem quaestiones, propter instantem necessitatem illas ad tempus persequi differant, et tempore opportuno, cum potentes existant, ad praesentiam nostram tam procuratores quam testes et alia quae ad causam fuerint necessaria destinantes, suam coram nobis justitiam prosequantur, cum per alios ortae [Col. 0553D] inter eos, quanquam multoties sit tentatum, terminari nequeant quaestiones, et nos ipsis Deo auctore curabimus justitiae plenitudinem exhibere. Sic autem praeceptum apostolicum circumspecte persequamini ac districte, ut sollicitudo et diligentia vestra clareant in effectu, et reprehendi merito non possitis de negligentia vel contemptu, sed de studio et obedientia potius commendari.

Datum Laterani, Non. April., pontificatus nostri anno quinto decimo.



XVI. PETRO ABBATI MONASTERII SANCTI ANGELI QUOD SITUM EST IN SUBURBIO PISTORIENSI, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, III Kal. Aprilis.)
[Col. 0554A]

Quoties a nobis petitur quod religioni et honestati convenire dignoscitur, animo nos decet libenti concedere et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praefatum monasterium Sancti Angeli, in quo divino estis obsequio mancipati, ad exemplar felicis recordationis Clementis papae praedecessoris nostri sub beati Petri [Col. 0554B] et nostra protectione suscipimus et praesentis scripti privilegio communimus. In primis siquidem statuentes ut ordo monasticus, qui secundum Deum et beati Benedicti Regulam atque institutionem fratrum Vallisumbrosae in eodem loco institutus esse dignoscitur, perpetuis ibidem temporibus inviolabiliter observetur. Praeterea quascunque possessiones, quaecunque bona idem monasterium, etc., usque illibata permaneant: In quibus haec, etc., usque exprimenda vocabulis. Locum ipsum, etc., usque pertinentiis suis. Massaritiam de pecuniis, cum vinea et nemore ac hominibus ad districtum vestrum pertinentibus. Clausuras etiam, molendina, caufagium totum ecclesiam Sancti Marci prope monasterium sitam cum parochia et sepultura omnium tam majorum quam minorum [Col. 0554C] ibidem commorantium, debitis honoribus et omni jure suo sicut ea hactenus a quadraginta annis retro juste ac pacifice possedistis. Terram de Moso, cum clausura et omnibus pertinentiis suis. Redditus de Guliano, et omne jus quod habetis in eadem villa, sicut in instrumentis publicis continetur. Decimas etiam possessionum vestrarum, quas a quadraginta annis hactenus pacifice tenuistis, vobis auctoritate apostolica confirmamus. Sane novalium vestrorum quae propriis manibus aut sumptibus colitis vel de nutrimentis, etc., usque extorquere praesumat. Liceat quoque vobis, etc., usque contradictione aliqua retinere. Prohibemus insuper ut nulli fratrum vestrorum, etc., usque sine abbatis [Col. 0554D] sui licentia, nisi arctioris religionis obtentu, de. eodem loco discedere. Discedentem vero, etc., usque nullus audeat retinere. Cum autem generale interdictum, etc., usque divina officia celebrare. Sepulturam praeterea Illius loci, etc., usque nullus obsistat. Salva tamen justitia illarum ecclesiarum a quibus mortuorum corpora assumuntur. Obeunte vero te nunc ejusdem loci abbate, etc., usque secundum Dei timorem et beati Benedicti Regulam providerint eligendum. Praeterea libertates et immunitates antiquas et rationabiles consuetudines monasterio vestro collatas, sicut hactenus observatae sunt, ratas habemus, et eas perpetuis temporibus illibatas manere praesenti decreto sancimus. Auctoritate quoque apostolica interdicimus [Col. 0555A] ne quis infra fines parochiae vestrae, praesertim a Sancto Leonardo usque ad Sanctam Christinam, ullatenus sine assensu dioecesani episcopi et vestro capellam seu oratorium de novo aedificare praesumat, salvis tamen privilegiis pontificum Romanorum. Prohibemus etiam ne quis in vos vel monasterium vestrum excommunicationis, suspensionis, seu interdicti sententiam sine manifesta et rationabili causa promulgare praesumat, vel novas et indebitas exactiones vobis vel hominibus vestris imponat. Decernimus ergo ut nulli omnino hominum liceat praefatum monasterium temere perturbare, etc., usque usibus omnimodis profutura. Salva sedis apostolicae auctoritate et Vallisumbrosae abbatis debita reverentia. Si qua igitur in futurum, etc., usque districtae [Col. 0555B] subjaceat ultioni. Cunctis autem eidem loco, etc., usque praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii III Kal. April., indictione XV, Incarnationis Dominicae anno 1212, pontificatus vero domini Innocentii papae III anno XV.



XVII. EPISCOPO LINGONENSI, ET ABBATI VILLARIENSI METENSIS DIOECESIS, MAGISTRO N. CANONICO VIRDUNENSI. De quadam praebenda Metensi. (Laterani, II Kal. Aprilis.)

Cum per alias litteras collationem octo praebendarum quae in Metensi Ecclesia tanto tempore vacaverunt quod juxta Lateranensis statuta concilii, [Col. 0555C] ad nos est earum donatio devoluta sub certa forma vobis duxerimus committendam, quia nos dilecto filio P. clerico nepoti bonae memoriae Henrici Albanensis episcopi, qui multorum testimonio perhibetur idoneus, unam contulimus earumdem, sicut in eisdem litteris fecimus mentionem, discretioni vestrae per apostolica scripta mandamus quatenus unam de praedictis praebendis ipsi sublato cujuslibet contradictionis et appellationis obstaculo assignetis, et faciatis eumdem pacifica possessione gaudere, nonobstante quod Metense capitulum dicitur fructus ipsarum usque ad quadriennium obligasse; contradictores per censuram ecclesiasticam appellatione postposita compescentes. Quod si non omnes, etc., tu ea, frater episcope, cum eorum altero [Col. 0555D] nihilominus exsequaris.

Datum Laterani, II Kal. Aprilis, pontificatus nostri anno quinto decimo.



XVIII. G. THESSALONICENSI ARCHIEPISCOPO EJUSQUE SUCCESSORIBUS CANONICE SUBSTITUENDIS IN PERPETUUM. Eum constituit primatem et legatum sedis apostolicae. (Laterani, VI Id. Aprilis.)

[(24) 1Kb] Quantae dignitatis Thessalonicensis antistes fuerit ab antiquo, per authentica scripta praedecessorum nostrorum evidenter apparet. Quod ut plenius declaretur, pauca de multis in medium duximus [Col. 0556A] proponenda. Scribens enim sanctae memoriae Leo papa Anastasio antistiti Ecclesiae Thessalonicensis sic ait [(25) 1Kb] : De persona consecrandi episcopi et de cleri plebisque consensu metropolitanus episcopus ad fraternitatem tuam referat, quodque in provincia bene placuit scire te faciat, ut ordinationem rite celebrandam tua quoque confirmet auctoritas, quae rectis dispositionibus nihil morae aut difficultatis debebit afferre, ne gregibus Domini diu desit cura pastorum. Metropolitano vero defuncto, cum in loco ejus fuerit alius subrogandus, provinciales episcopi ad civitatem metropolim convenire debebunt, ut omnium clericorum atque omnium civium voluntate discussa, ex presbyteris ejusdem Ecclesiae vel ex diaconibus optimus eligatur, de cujus nomine ad tuam [Col. 0556B] notitiam provinciales referant sacerdotes, impleturi vota poscentium cum quod ipsis placuit tibi placuisse cognoverint. Sicut enim justas electiones nullis dilationibus volumus fatigari, ita nihil permittimus te ignorante praesumi. De conciliis autem episcopalibus non aliud indicimus quam sancti Patres salubriter ordinarunt, ut scilicet bini conventus per annos singulos habeantur, in quibus de omnibus querelis quae inter diversos Ecclesiae ordines nasci assolent judicetur. Ac si forte inter ipsos qui praesunt de majoribus (quod absit!) peccatis causa nascitur, quae provinciali nequeat examine diffiniri, fraternitatem tuam de totius negotii qualitate metropolitanus curabit instruere; ut si coram positis partibus, nec tuo fuerit res sopita judicio, ad nostram cognitionem [Col. 0556C] quidquid illud est transferatur. Praeterea in diffinitione quondam fidei Orthodoxae Joannes Thessalonicensis antistes primus post apostolicae sedis legatos et quatuor patriarchas, quorum aliqui per seipsos et alii per suos vicarios adfuerunt, sic legitur subscripsisse [(26) 1Kb] : Joannes Dei misericordia episcopus Thessalonicensis et vicarius apostolicae sedis Romae legatus, diffiniens subscripsi. Licet autem praefatus antistes satis profecto fuerit ex Ecclesiae suae dignitate conspicuus, magis tamen utique fuit ex apostolicae sedis familiaritate praeclarus, sicut etiam ex scriptis ostenditur pontificum Romanorum, qui saepissime vices suas eidem antistiti commiserunt. Nicolaus etenim papa inter caetera scribens [Col. 0556D] Michaeli imperatori Graecorum, sic ait [(27) 1Kb] : Oportet imperiale vestrum decus, quod in omnibus ecclesiasticis utilitatibus vigere audivimus, ut antiquum morem quem nostra Ecclesia habuit vestris temporibus restaurare dignemini, quatenus vicem, quam nostra sedes per episcopos vestris in partibus constitutos habuit, videlicet Thessalonicensem, qui Romanae sedis vicem per Epirum veterem, Epirumque novam, atque Illyricum, Macedoniam, Thessaliam, Achaiam, Daciam Riperensem, Daciam mediterraneam, Misiam, Dardaniam, et Praevalim, beato Petro apostolorum principi contradicere nullus praesumat [Col. 0557A] quae antecessorum nostrorum temporibus, scilicet Damasi, Siricii, Innocentii, Bonifacii, Coelestini, Sixti, Leonis, Hilari, Simplicii, Felicis, atque Hormisdae sanctorum pontificum sacris dispositionibus agebatur. Praefatus quoque Leo scripsit supradicto Anastasio in haec verba [(28) 1Kb] : Quanta fraternitati tuae a beati Petri apostoli auctoritate commissa sunt, et qualia etiam nostro tibi favore sunt, credita, si vera ratione perspiceres, et justo examine ponderares, muttum possemus de injunctae tibi sollicitudinis devotione gaudere, quoniam sicut praedecessores mei praedecessoribus tuis, ita etiam ego dilectioni tuae, priorum secutus exemplum, vices mei moderaminis delegavi, ut curam quam universis Ecclesiis principaliter et divina institutione debemus, [Col. 0557B] imitator nostrae mansuetudinis effectus adjuvares, et longinquis a nobis provinciis praesentiam quodam modo nostrae visitationis impenderes. Caeterum etsi praefata Thessalonicensi Ecclesia a devotione ac familiaritate sedis apostolicae se subduxerit per schisma illud diutinum quo Ecclesia Graecorum a via veritatis ad erroris invium declinavit, quia tamen hoc tempore per Dei gratiam ad devotionem pristinam est reversa, et ipsam in eadem te studiosius operante credimus permansuram cum familiaritatis gratia nobis specialiter tenearis astrictus, utpote in diaconum et presbyterum per manuum nostrarum impositionem promotus, et in episcopum nostrae humilitatis ministerio consecratus, nec non [Col. 0557C] et pallio, pontificalis videlicet officii plenitudine, insignitus, postulationem ab eadem Ecclesia de te factam, inquisitione super ea praehibita diligenti, ratam et gratam habentes, ipsam auctoritate curavimus apostolica confirmare. Pallium quoque de corpore beati Petri sumptum, insigne pontificalis officii fraternitati tuae de apostolicae sedis liberalitate concessimus; quo utique infra tuam Ecclesiam ad missarum solemnia uti memineris illis diebus quibus praedecessores tuos usos fuisse cognoscis, videlicet in Nativitate Domini, festivitate protomartyris Stephani, Circumcisione Domini, Epiphania, Hypapanti, Dominica in ramis Palmarum, Coena Domini, Sabbato Sancto, Pascha, feria secunda post Pascha, Ascensione, Pentecoste, tribus festivitatibus [Col. 0557D] beatae Mariae, Natali beati Joannis Baptistae, solemnitatibus omnium apostolorum, commemoratione Omnium Sanctorum, Dedicationibus ecclesiarum, consecrationibus episcoporum, ordinationibus clericorum, Ecclesiae tuae principalibus festivitatibus, solemnitate beati Demetrii, et consecrationis anniversario tuae die. Ad haec ipsi Thessalonicensi metropoli suam confirmamus provinciam; in qua subscriptos episcopatus specialibus nominibus duximus exprimendos, videlicet Citrensem, Beriensem, Campaniensem, Vardariensem, Serviensem, Petrensem, Platomonensem, Langardensem, Adrameriensem, Nerisiensem et Cassadriensem. Jura [Col. 0558A] quoque ac bona ejus, dignitates et libertates ipsius, nec non antiquas et rationabiles consuetudines auctoritate apostolica roboramus, et tam tibi quam eidem Ecclesiae firma et illibata manere sancimus. Coemeteria quoque earumque beneficia nullus haereditario jure possideat. Quod si quis hoc facere contenderit, censura canonica compescatur. Prohibemus autem ne presbyteri capellani Ecclesiarum ad jus Ecclesiae tuae pertinentium possessiones earum absque assensu tuo, salvis tamen canonicis institutionibus, distrahere, vendere, vel obligare, seu alio quolibet modo alienare praesumant. Quod si factum fuerit, irritum habeatur. Prohibemus insuper ne interdictos vel excommunicatos tuos ad officium vel communionem ecclesiasticam sine conscientia et [Col. 0558B] consensu tuo quisquam admittat, aut contra sententiam tuam canonice promulgatam aliquis venire praesumat; nisi forte periculum mortis immineat, aut dum praesentiam tuam habere nequiverit, per alium, secundum formam Ecclesiae, satisfactione praemissa oporteat ligatum absolvi. Porro Dominicae crucis vexillum per tuam dioecesim et episcopatus tibi subditos ante te deferendi fraternitati tuae licentiam impertimur. Decernimus ergo ut nulli omnino hominum liceat praefatum Thessalonicensem Ecclesiam temere perturbare, etc., usque usibus omnimodis profutura, salva sedis apostolicae auctoritate. Si qua igitur in futurum, etc., usque districtae ultioni subjaceat. Cunctis autem eidem loco, etc., [Col. 0558C] usque praemia aeternae pacis inveniant. Amen.

Datum Laterani per manum Joannis, Sanctae Mariae in Cosmidin diaconi cardinalis S. R. E. cancellarii, VII Idus Aprilis, indictione XV, Incarnationis Dominicae anno 1212, pontificatus vero domini Innocentii papae III anno quinto decimo.



XIX. EPISCOPO HAVELBERGENSI, ET DE SICHEM ET DE LAPIDE SANCTI MICHAELIS CISTERCIENSIS ORDINIS ABBATIBUS ALBERSTATENSIS DIOECESIS. De restitutione praebendae. (Laterani, VI Id. Aprilis.)

Veniens ad praesentiam nostram dilectus filius W. imperialis aulae protonotarius sua nobis insinuatione monstravit quod cum aemuli sui, occasione [Col. 0558D] accepta ex eo quod idem ex negligentia potius quam malitia in cerei benedictione commisit, multis suggestis nequiter contra eum, ad venerabilem fratrem nostrum Brandeburgensem episcopum et dilectos filios praepositum de Mildens et H. canonicum Sancti Petri Magdeburgensis nostras litteras impetrassent, iidem Sancti Nicolai Magdeburgensis ipsum destituere praebenda, et per unius momenti spatium ipsi rescripti apostolici copiam denegantes, postquam fuerunt officio suo functi, cuidam ipsam assignando praebendam, iterum aliquot diebus elapsis eamdem cuidam alii contulerunt in ejus praejudicium et gravamen. Quocirca discretioni vestrae per apostolica [Col. 0559A] scripta mandamus quatenus si eum inveneritis praefata praebenda praeter formam mandati apostolici destitutum vel alias contra justitiam spoliatum, ipsum sublato appellationis obstaculo restitui faciatis; contradictores, si qui fuerint, per censuram ecclesiasticam compescentes, de praedicta negligentia vel contemptu poenam ei debitam infligendo. Nos enim ipsum fecimus ad cautelam a vinculo excommunicationis absolvi, et ad vos remittimus absolutum; praesertim cum, sicut idem asseruit, praefati judices excommunicatum denuntiarint eumdem postquam per venerabilem fratrem nostrum Magdeburgensem archiepiscopum apostolicae sedis legatum fuit juxta formam Ecclesiae ab eodem vinculo absolutus. Testes autem, etc., [Col. 0559B] usque per censuram eamdem appellatione cessante cogatis veritati testimonium perhibere. Quod si non omnes, etc. tu ea, frater episcope, cum eorum altero ea, etc.

Datum Laterani VI Idus Aprilis, pontificatus nostri anno quinto decimo.



XX. MAGUNTINENSI ET MAGDEBURGENSI ARCHIEPISCOPIS APOSTOLICAE SEDIS LEGATIS. De conservandis beneficiis eorum qui ab Ottone recedunt. (Laterani, II Non. Aprilis.)

Ut inter devotos et indevotos, obedientes et inobedientes discretio habeatur, oportet quod agatur [Col. 0559C] severe cum illis, et adhibeatur benignitas circa istos. Cum igitur quidam in imperiali aula officia et beneficia obtinentes, ob reverentiam apostolicae sedis jam recesserint ab Ottone tyranno, ne sibi communicando contagione maculentur ipsius, et quidam sint in proximo recessuri, fraternitati vestrae per apostolica scripta praecipiendo mandamus quatenus ne inde jacturam incurrant unde gratiam meruerunt, per totam Theutoniam faciatis auctoritate nostra districtius inhiberi ne aliquis officia et beneficia eorumdem praesumat a tyranno recipere memorato. Quod si aliqui ea recipere attentarint, ipsos sublato cujuslibet contradictionis et appellationis obstaculo beneficiis et officiis ecclesiasticis, si qua obtinent, spolietis, et faciatis [Col. 0559D] eosdem tamquam excommunicatos ab omnibus arctius evitari; contradictores per censuram ecclesiasticam appellatione postposita compescendo. Quod si non ambo, etc., alter vestrum ea nihilominus exsequatur.

Datum Laterani, II Non. April., anno XV.



XXI. NOBILI VIRO GAUFRIDO DE VILLA ARDUINI PRINCIPI ACHAIAE. Scribitur pro Canonicis Patracensibus. (Laterani, VII Id. Aprilis.)

[(29) 1Kb] Ex parte dilectorum filiorum canonicorum regularium Patracensis Ecclesiae nobis est oblata [Col. 0560A] querela quod cum de mandato nostro et abbatis Sancti Ruffi cum venerabili fratre nostro archiepiscopo Patracensi ad partes accesserint Romaniae, praefatus archiepiscopus honeste locavit eosdem in Ecclesia Patracensi sed procurantibus canonicis saecularibus loci ejusdem et R. presbytero de Supteno ab eadem Ecclesia per laicalem potentiam sunt ejecti, et praefati saculares et quidam alii, quorum quidam fuere monachi, in eadem post appellationem ad nos legitime interpositam sunt intrusi: qui statuentes oculos suos declinare in terram (Psal. XVI), spiritualibus non intendunt. Ideoque discretioni tuae per apostolica scripta mandamns quatenus, si est ita, eosdem reduci facias in Ecclesia memorata, et non permittas ipsos a quoquam, [Col. 0560B] quantum in te fuerit, indebite molestari.

Datum Laterani VII Idus April. pontificatus nostri anno XV.

In eumdem modum scriptum est episcopo Zaratoniensi: Ex parte dilectorum filiorum, etc., usque spiritualibus non intendunt. Quocirca fraternitati tuae per apostolica scripta mandamus quatenus si est ita, revocato in irritum quidquid post appellationem ad nos legitime interpositam inveneris attentatum. memoratos canonicos regulares in praefatam Ecclesiam sublato appellationis obstaculo reducere non postponas, et facias eosdem ibidem pacifice commorari; contradictores, si qui fuerint, vel rebelles per censuram ecclesiasticam appellatione [Col. 0560C] postposita compescendo



XXII. EIDEM. De possessionibus restituendis Ecclesiae Landrevillensi. (Laterani, V Id. Aprilis.)

Ad nostram noveris audientiam pervenisse quod, cum episcopatus de Landrevilla unus sit de ditioribus et nobilioribus episcopatibus Romaniae, tu et quidam alii possessiones et alia bona ipsius in animarum vestrarum periculum detinentes, ibidem episcopum non permittitis ordinari, occasione sumpta ex eo quod dilectus filius noster Benedictus tituli Sanctae Susannae presbyter cardinalis, tunc [Col. 0560D] apostolicae sedis legatus, quatuor canonicos instituit in ecclesia cathedrali, asserentes praefatam ecclesiam ordinari aliter non debere. Quocirca nobilitati tuae per apostolica scripta mandamus quatenus possessiones et alia bona quae ad praefatam ecclesiam pertinere noscuntur ei sine difficultate facias resignari. Nos enim venerabili fratri nostro Zaratonensi episcopo nostris damus litteris in mandatis ut super statu praedictae ecclesiae inquisita plenius et cognita veritate, quod canonicum fuerit sublato appellationis obstaculo statuant, et faciat quod statuerit per censuram ecclesiasticam firmiter observari.

[Col. 0561A] Datum Laterani V Idus Aprilis, anno quinto decimo.

In eumdem fere modum scriptum est super hoc episcopo Zaratoniensi: Ad nostram, etc., usque ordinari aliter non debere. Unde ipsi principi nostris damus litteris in mandatis ut possessiones et alia bona quae ad praefatam ecclesiam pertinere noscuntur, ei sine difficultate faciat resignari. Quocirca fraternitati tuae etc., usque mandamus quatenus super statu, etc., usque firmiter observari.



XXIII. CAPITULO PIVERENSI. De quadam praebenda. (Laterani, III Non. Aprilis.)

Dilectus filius W. clericus veniens ad apostolicam [Col. 0561B] sedem dilectorum filiorum abbatis et prioris Sanctae Mariae ac decani Sancti Salvatoris Blesensis nobis litteras praesentavit, per quas iidem nostro apostolatui reserarunt quod cum vos auctoritate nostra monuerint diligenter ut praefato W. pro quo vobis tertio scripseramus, praebendam, si qua in vestra vacaret Ecclesia, juxta mandatum apostolicum liberaliter conferretis, mandantes ut eis super hoc curaretis certo termino respondere, et in vestra Ecclesia quaedam praebenda interim vacavisset, inhibuerunt vobis ne in elusionem mandati apostolici alii quam dicto W. ipsam praesumeretis aliquatenus assignare, ac idem W. id idem vobis inhibuit ad sedem apostolicam appellando. Porro cantor et [Col. 0561C] succentor cum quibusdam aliis canonicis ecclesiae vestrae ob reverentiam apostolicae sedis et nostram humiliter consenserunt ut supradictus W. ad eamdem praebendam in vestra admitteretur ecclesia in canonicum et in fratrem; alii vero ad preces dilecti filii nobilis viri Ludovici nati charissimi in Christo filii nostri Philippi regis Francorum illustris ad dictam praebendam Henricum clericum nominarunt, illud magistro Stephano fratre suo ejusdem ecclesiae canonico procurante. Cum ergo vota vestra divisa essent in partes, P. de Nangevilla canonicus vester ex parte nostra inhibuit appellando ne quisquam de praefata praesumeretis ordinare praebenda quo minus posset mandatum apostolicum adimpleri. Petrus quoque Senonensis praefati nobilis nobis porrexit [Col. 0561D] litteras continentes quod cum ipse pro praefato Henrico vobis precum suarum primitias porrexisset antequam pro praedicto W. mandatum ad vos apostolicum emanasset, vos, licet plures vacarint praebendae in Ecclesia supradicta, nec mandatum nostrum nec preces ipsius effectui mancipastis. Demum cum quaedam vacasset praebenda, minor pars, ut preces, sicut credit, evacuaret ipsius, praetextu litterarum nostrarum in saepedictum W. consensit, majore ac saniore parte tam mandatum nostrum quam preces ipsius parata exsequi existente. Sed cum pars adversa non potuisset induci ut ambo ad praebendam admitterentur vacantem, vos in saepedictum [Col. 0562A] Henricum unanimiter consensistis. Unde nobis humililer supplicabat ut de praefata praebenda sic disponere dignaremur quod preces non evacuarentur ipsius, et mandatum apostolicum nihilominus impleretur. Nos igitur attendentes quod jam tertio pro praefato W. vobis direximus scripta nostra, et sagitta Jonathae non debet redire retrorsum, sed dirigi potius in directum, discretioni vestrae per apostolica scripta praecipiendo mandamus quatenus memoratam praebendam conferentes eidem. ipsum ad illam in fratrem et canonicum admittatis. Alioquin noveritis nos dilectis filiis decano, G. archidiacono, et magistro Henrico canonico Trecensibus nostris dedisse litteris id mandatis ut praedicto W. memoratam praebendam auctoritate nostra sublato [Col. 0562B] appellationis obstaculo conferentes, faciant ipsum ad illam in canonicum recipi et in fratrem, contradictores censura ecclesiastica appellatione postposita compescendo. Scituri nihilominus quod nobis gratum erit pariter et acceptum si praefato Henrico ad preces memorati nobilis in alia praebenda duxeritis providendum.

Datum Laterani, III Non. Aprilis anno quinto decimo.

Super hoc scriptum est in eumdem fere modum eisdem, usque appellatione postposita compescendo, denuntiaturi nihilominus capitulo saepedicto quod nobis gratum, etc., usque duxerint providendum. Quod si non omnes . . . duo vestrum, etc.



XXIV. A. ILLUSTRI REGI PORTUGALENSI ET HAEREDIBUS EJUS IN PERPETUUM. Recipitur sub protectione sedis apostolicae. (Laterani, XVI Kal. Maii.)
[Col. 0562C]

[(30) 1Kb] Manifestis probatum est argumentis quod inclytae recordationis Alphonsus avus tuus per sudores bellicos et certamina militaria inimicorum Christiani nominis intrepidus exstirpator, et propagator diligens fidei orthodoxae, sicut devotus filius et princeps Catholicus multimoda obsequia impendit sacrosanctae Ecclesiae matri suae, dignum nomen et exemplum imitabile posteris derelinquens. Aequum est autem ut quos ad populi regimen et salutem dispensatio coelestis eligit, apostolica sedes sincero [Col. 0562D] prosequatur affectu, et in justis postulationibus studeat efficaciter exaudire. Proinde nos tuam attendentes personam ornatam prudentia, justitia praeditam, atque ad regni gubernationem idoneam eam sub beati Petri et nostra protectione suscipimus, et regnum Portugalense cum integritate honoris regni et dignitate quae ad reges pertinet, necnon et omnia loca quae cum auxilio coelestis gratiae de Sarracenorum manibus eripueris, in quibus jus sibi non possunt Christiani principes circumpositi vindicare, ad exemplar felicis memoriae Alexandri papae praedecessoris nostri, qui haec praefato avo tuo per privilegii paginam concessisse dignoscitur, [Col. 0563A] tuae sublimitati concedimus et auctoritate apostolica confirmamus. Ut autem ad devotionem et obsequium beati Petri apostolorum principis et sacrosanctae Romanae Ecclesiae vehementius accendaris, haec ipsa haeredibus tuis duximus concedenda, eosque super his quae concessa sunt Deo propitio pro injuncto nobis apostolatus officio defendemus. Tua itaque intererit, fili charissime, ita circa honorem et obsequium matris tuae sacrosanctae Romanae Ecclesiae humilem et devotum existere, et sic te ipsum in ejus opportunitatibus et dilatandis Christianae fidei finibus exercere, ut de tam devoto et glorioso filio sedes apostolica gratuletur, et in ejus amore quiescat. Ad indicium autem quod praescriptum regnum beati Petri juris existat, pro amplioris [Col. 0563B] reverentiae argumento, progenitorum tuorum vestigiis inhaerendo, statuisti duas marcas auri annis singulis nobis nostrisque successoribus persolvendas, quem utique censum ad utilitatem nostram et successorum nostrorum Bracarensi archiepiscopo, qui pro tempore fuerit tu et successores tui curabitis assignare. Decernimus ergo ut nonnulli omnino hominum liceat personam tuam aut haeredum tuorum vel etiam praefatum regnum temere perturbare, aut ejus possessiones auferre, vel ablatas retinere, minuere, aut aliquibus vexationibus fatigare. Si qua igitur, etc., usque districtae ultioni subjaceat. Cunctis autem eidem regno et regi sua jura servantibus, etc., usque praemia aeternae pacis inveniant. Amen.

[Col. 0563C] Datum Laterani per manum Joannis Sanctae Mariae in Cosmidin diaconi cardinalis S. R. E. cancellarii XVI Kal. Maii, indictione XV, Incarnationis Dominicae anno 1212, pontificatus vero domini Innocentii papae III, anno quinto decimo.



XXV. NOBILI VIRO GUIDONI DE POLENTA. Recipitur sub protectione B. Petri. (Laterani, II Id. Aprilis.)

Cum a nobis petitur, etc., usque perducatur effectum. Eapropter, etc., usque assensu, personam tuam cum omnibus bonis quae inpraesentiarum rationabiliter possides, aut in futurum justis modis praestante [Col. 0563D] Domino poteris adipisci, sub beati Petri et nostra protectione suscipimus. Specialiter autem fundum Burgandent. Frassenetum, Casacutulam, et res alias in Lucensi dioecesi constitutas, quas felicis memoriae Gregorius papa praedecessor noster tuis progenitoribus intuitu devotionis quam ad Romanam habebant Ecclesiam dignoscitur concessisse, prout in ipsius privilegio continetur, sicut praedicta omnia juste ac pacifice possides, nos tibi sub annuo censu duodecim solidorum Lucensium auctoritate apostolica confirmamus et praesentis scripti patrocinio communimus. Nulli ergo . . . protectionis et confirmationis, etc., usque incursurum.

Datum Laterani, II Idus April. anno decimoquinto.



XXVI. THEBANO ARCHIEPISCOPO. (Laterani VI Id. Aprilis.)
[Col. 0564A]

De sublevanda paupertate episcopi Zaratoniensis.

Venerabilis frater noster Zaratoniensis episcopus in nostra proposuit praesentia constitutus quod Ecclesiae suae adeo sunt tenues facultates quod ex eis vix posset honeste unus canonicus sustentari. Ne igitur propter inopiam temporalium nomen episcopale vilescat, fraternitati tuae per apostolica scripta mandamus quatenus eidem provisionem honestam studeas assignare, ut idem curae populi sibi commissi commodius intendere valeat sollicitudine pastorali, nec propter defectum temporalium compellatur se saecularibus negotiis implicare.

[Col. 0564B] Datum Laterani, VI Idus Aprilis, anno decimoquinto.

In eumdem fere modum scriptum est super hoc archiepiscopo Thessalonicensi et episcopo et archidiacono Davaliensibus, usque saecularibus negotiis implicare. Quocirca discretioni vestrae per apostolica scripta mandamus quatenus dictum archiepiscopum ad hoc maneatis prudenter et efficaciter inducatis. Quod si non omnes duo, etc.



XXVII. NOBILI VIRO M. DOMINO DE GRAVIA. Ut quosdam malefactores corrigat. (Laterani, VI Id. Aprilis.)

Magister Hugo archidiaconus Daaliensis gravi nobis conquestione monstravit quod quidam Graeci [Col. 0564C] de Gravia in eum, Dei timore postposito, manus temerarias injecerunt, et sibi graves injurias irrogarunt. Cum igitur iidem, sicut accepimus, excommunicationis sententiam vilipendant, et iidem, qui spiritualem non metuunt, temporali districtione debeant castigari, nobilitati tuae per apostolica scripta mandamus quatenus malefactores praedictos, ut super his conquerenti satisfaciant competenter, tradita tibi potestate compellas.

Datum Laterani, VI Idus Aprilis, anno decimoquinto.



XXVIII. ARCHIEPISCOPO ET CAPITULO THEBANIS. De non recipiendis excommunicatis. (Laterani, VII Id. Aprilis.)
[Col. 0564D]

Ad audientiam nostram venerabili fratre nostro Zaratoniensi episcopo significante pervenit quod cum milites et Latini Zaratoniensis dioecesis mansionem habeant apud Thebas, si quando praefatus episcopus in eos propter suos excessus sententiam excommunicationis promulgat, vos ipsos non facitis evitari. Propter quod idem episcopus et Ecclesia sibi commissa ex eis suam non potest consequi rationem. Quia igitur non est malitiis hominum indulgendum, discretioni vestrae per apostolica scripta mandamus atque praecipimus quatenus parochianos ipsius episcopi ab eo excommunicationis laqueo rationabiliter innodatos non praesumatis de caetero recipere ad divina, sed eos faciatis potius evitari.

[Col. 0565A] Datum Laterani, VII Idus Aprilis, pontificatus nostri anno decimo quinto.



XXIX. EPISCOPO DECANO, ET CANTORI DAVALIENSIBUS. Ut quisque finibus suis sit contentus. (Laterani, V Id. Aprilis.)

Cum, sicut venerabilis frater noster Zaratoniensis episcopus proposuit coram nobis, venerabilis frater noster archiepiscopus et canonici Thebani Zaratoniensem dioecesim, cum sit Thebanae [vicina] continuo occupare praesumant in eumdem episcopum multipliciter indebite molestare, nos volentes ut utrisque jus suum conservetur illaesum, discretioni vestrae per apostolica scripta mandamus quatenus, partibus convocatis, inquisita plenius et cognita [Col. 0565B] veritate, utrumque faciatis sua dioecesi manere contentum, contradictores per censuram ecclesiasticam appellatione postposita compescendo. Testes autem qui fuerint nominati, etc., usque perhibere. Quod si non omnes, etc., tu, frater episcope, cum eorum altero, etc.

Datum Laterani, V Idus Aprilis, pontificatus nostri anno decimo quinto.



XXX. ARCHIEPISCOPO THESSALONICENSI, ET ELECTO DETNICIACENSI, ET THESAURARIO SANCTI DEMETRII THESSALONICENSIS. Delegat cognitionem de injectione manuum violenta. (Laterani, V Id. Aprilis.)

[Col. 0565C] Venerabilis frater noster Zaratoniensis episcopus nobis conquerendo monstravit quod decanus et canonici Thebani eum multipliciter molestantes, ipsum praesumpserunt multipliciter infamare quod bladum comburi fecit eorum, ac manu armata terram intrantes ipsius, et quemdam suum hominem capientes, ipsum afflictum crudeliter tradiderunt judici saeculari, qui diu eumdem detinuit mancipatum custodiae carcerali. Praeterea dictus decanus et G. de Besens et G. de Pictavia canonici cum G. de Sancta Cruce castellano Thebano et quibusdam aliis laicis Thebanae dioecesis in domum ipsius episcopi nequiter irruentes, et manus temerarias injicientes in ipsum, quemdam hominem suum, quem propter eorum saevitiam brachiis tenebat propriis amplexatum, [Col. 0565D] capere praesumpserunt et arctae custodiae manciparunt. Cum igitur haec, si vera sunt, non debeamus conniventibus oculis pertransire, discretioni vestrae per apostolica scripta mandamus quatenus vocatis qui fuerint evocandi, et inquisita plenius et cognita veritate, quod canonicum fuerit appellatione postposita statuatis, facientes quod decreveritis per censuram ecclesiasticam firmiter observari. Si vero vobis constiterit de injectione manuum violenta, dictos sacrilegos tandiu appellatione remota excommunicatos publice nuntietis et faciatis ab omnibus arctius evitari, donec passo injuriam satisfecerint competenter, et cum vestrarum testimonio litterarum [Col. 0566A] ad sedem venerint apostolicam absolvendi. Quod si non omnes, etc., duo vestrum, etc.

Datum Laterani V Idus Aprilis, pontificatus nostri anno decimo quinto.



XXXI. EPISCOPO TAVRINENSI, ET PRAEPOSITO SANCTI GAUDENTII NOVARIENSIS. Cassat Ottonis imp. sententiam in episcopum Cumanum. (Laterani, Non. Aprilis.)

Sicut ea quae a Catholicis et devotis principibus rationabiliter ordinantur, firma debent et illibata servari, sic ea quae a perfidis tyrannis improbe statuuntur, illo maxime tempore quo excommunicationis vinculo tenentur astricti, carere debent robore [Col. 0566B] firmitatis, cum tales legitime nequeant jurisdictionis officium exercere ab unitate fidelium separati. Cum igitur Otto, non jam nominandus imperator, sed impius persecutor, cum suis fautoribus anathematis sit vinculo innodatus, et a debito fidelitatis ipsius absoluti sint universi, nos omnia quae idem excommunicatus vel aliquis ejus officialis contra clericos vel Ecclesias statuit aut statuerit, sive contra principes aut eorum fautores, qui memorato tyranno suum subtraxerint obsequium ut libertatem et justitiam tam Ecclesiae quam imperii tueantur, denuntiamus irrita et inania, eaque de communi fratrum nostrorum consilio auctoritate apostolica omnino cassamus. Specialiter autem sententiam quam idem Otto contra venerabilem fratrem nostrum Cumanum [Col. 0566C] episcopum super causa quae vertitur inter ipsum et capitaneos de Arzago, pro eo quod ad ipsius excommunicati praesentiam idem episcopus non accessit, cum vocatus fuisset ab eo, nequiter promulgavit, decernimus nullam esse, nec per eam aliquod Cumanae Ecclesiae in posterum praejudicium generari. Quocirca discretioni vestrae per apostolica scripta praecipiendo mandamus quatenus capitaneos ipsos, ut dictum episcopum vel ejus Ecclesiam occasione ipsius sententiae non aggravent vel molestent, monitione praemissa per censuram ecclesiasticam appellatione remota cogatis.

Datum Laterani, Non. Aprilis, pontificatus nostri anno decimo quinto.



XXXII. ABBATI MONASTERII SANCTI SEVERINI, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, XII Kal. Maii.)
[Col. 0566D]

Piae postulatio voluntatis, etc., usque indubitanter assumat. Eapropter, dilecti in Domino filii, vestris justis postulationibus clementer annuimus, et praefatum monasterium Sancti Severi a bonae memoriae Willelmo Sancii quondam Wasconiae comite [(31) 1Kb] fundatum, et beato Petro ab eodem comite perpetuo jure oblatum, ad exemplar felicis memoriae Paschalis [Col. 0567A] et Alexandri papae praedecessorum nostrorum sub beati Petri et nostra protectione suscipimus, et praesentis scripti privilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem monasterio, etc., usque inviolabiliter observetur. Praeterea quascunque possessiones, etc. usque illibata permaneant. In quibus haec propriis, etc. usque vocabulis: in episcopatu Adurensi Sancti Petri, Sancti Joannis, Sancti Germani et Sancti Joannis, Sancti Laurentii, Sanctae Mariae, Sancti Eugenii et Sanctae Mariae, Sancti Vincentii, Sancti Martini et Sancti Vincentii et Sancti Medardi, et aliam Sancti Medardi ecclesias; in episcopatu Aquensi, Sancti Martini, Sancti Petri et Sancti Martini, Sancti [Col. 0567B] Joannis, Sancti Leonis et Sancti Vincentii ecclesias; in episcopatu Burdegalensi, Sanctae Mariae, Sanctae Eulaliae et Sanctae Mariae, et Sancti Michaelis ecclesias; in episcopatu Basatensi, ecclesiam Sancti Laurentii; in episcopatu Agennensi Sancti Felicis, Sanctae Fidis, Sanctae Quintillae, Sancti Christophori, Sancti Petri, et Sancti Joannis ecclesias. Chrisma vero, oleum sanctum, etc. usque voluerit exhibere. Alioquin liceat vobis quemcunque, etc. usque quod postulatur impendat. Missas sane publicas in eodem monasterio per episcopum fieri vel stationes celebrari praeter abbatis ac fratrum voluntatem omnimodis prohibemus, ne in servorum Dei recessibus popularibus occasio praebeatur ulla conventibus. Ad haec adjicimus ut alicui personae [Col. 0567C] magnae vel parvae facultas non sit milites vel pedites de villis eidem coenobio pertinentibus in hostem vel expeditionem ducere, nec de sylvis, pratis, landis, piscationibus, pinetis, et vineis censum quaerere vel arcetum. In parochialibus vero ecclesiis quas habetis, etc., usque temporalibus debeant respondere. Adjicimus autem ut nec episcopo vel episcoporum ministris liceat consuetudines novas praeter abbatis ac fratrum voluntatem vel exactiones quaslibet in eodem monasterio ponere. Hoc quoque subjungimus, ut idem monasterium absque Romani pontificis licentia minime interdicto vel excommunicationi subdatur. Ad indicium autem hujus a Romana Ecclesia perceptae libertatis quinque [Col. 0567D] solidos Pictaviensis monetae nobis nostrisque successoribus annis singulis persolvetis. Obeunte vero te, etc., usque secundum Dei timorem et beati Benedicti Regulam providerint eligendum. Decernimus ergo ut nulli omnino hominum, etc., usque omnimodis profutura, salva sedis apostolicae auctoritate. Si qua igitur in futurum, etc., usque districtae ultioni subjaceat. Cunctis autem eidem loco, etc., usque praemia aeternae pacis inveniant. Amen.

Datum Laterani per manum Joannis, Sanctae Mariae in Cosmidin diaconi cardinalis, S. R. E. cancellarii, XII Kal. Maii, indictione XV, Incarnationis Dominicae anno 1212, pontificatus vero domini Innocentii papae III anno quinto decimo.



XXXIII. SALIMBRIENSI EPISCOPO. Ut exhibeat sacramenta ecclesiastica quibusdam exemptis. (Datum Laterani, XVIII Kal. Maii.)
[Col. 0568A]

Cum Buccae Leonis et de Blakerna ecclesiae ad Romanam Ecclesiam nullo pertineant mediante; fraternitati tuae per apostolica scripta mandamus quatenus chrisma, oleum sanctum, et alia ecclesiastica sacramenta, cum necesse fuerit studeas ipsis liberaliter exhibere.

Datum Laterani XVIII Kal. Maii, pontificatus nostri anno quinto decimo.



XXXIV. DECANO ET CAPITULO SANCTI MACUTI DE BARRO. Recipiuntur sub protectione B. Petri. (Laterani, II Id. Aprilis.)
[Col. 0568B]

Cum a nobis petitur quod justum est et honestum, etc., usque ad debitum perducatur effectum. Eapropter, etc., usque inclinati, personas vestras et ecclesiam beati Macuti, in qua divino estis obsequio mancipati, cum his quae in praesentiarum rationabiliter possidet, aut in futurum justis modis praestante Domino, etc., usque nostra protectione suscipimus. Specialiter autem possessiones quas clarae memoriae Henricus comes Trecensis fundator ipsius ecclesiae pia liberalitate concessit eidem, sicut eas juste ac pacifice possidetis, vobis et eidem ecclesiae per vos auctoritate apostolica confirmamus, etc., usque communimus. Libertates quoque ac immunitates, nec [Col. 0568C] non rationabiles consuetudines in eadem ecclesia hactenus observatas, firmas vobis illibatas manere sancimus. Nulli ergo, etc. protectionis et confirmationis, etc., usque incursurum.

Datum Laterani II Idus April., pontificatus nostri anno quinto decimo.



XXXV. PRAEPOSITO, CUSTODI, ET SCHOLASTICO MONASTERIENSIBUS. De electione praepositi Bunnensis. (Laterani, XI Kal. Maii.)

Dilectus filius F. Bunnensis canonicus in nostra proposuit praesentia constitutus quod electione Willelmi quondam in praepositum Ecclesiae Bunnensis [Col. 0568D] electi rationabiliter in praesentia nostra cassata, capitulo ejusdem Ecclesiae ut ad electionem procederent dedimus in mandatis: qui cum in diversos contulerint vota sua, et ex hoc quaestio mota fuerit inter eos, causam ipsam I. archidiacono tunc cantori Treverensi, et conjudicibus suis duximus committendam de quorum assensu interveniente colludia inter partes, alter electorum duxerit alteri, pecunia mediante, cedendum, praestito tam ab electis quam ab electoribus, qui de pecunia illa portionem receperant, juramento quod factum hujusmodi firmiter observarent; licet dictus canonicus postmodum contradixerit, et ad nostram audientiam appellarit, praeposituram ipsam cum praebendis et obedientiis suis protectioni apostolicae supponendo. [Col. 0569A] Unde nobis idem canonicus humiliter supplicavit ut in irritum revocato quod per pravitatem simoniacam est praesumptum, eligendi potestate Bunnense capitulum privaremus, supradictum electum canonice punientes, paratus obligare se ipsum ad poenam arbitrio judicum moderandam, si non probaverit quod intendit. Quia vero nobis non constitit de praemissis, discretioni vestrae per apostolica scripta mandamus quatenus, vocatis qui fuerint evocandi, et inquisita super his plenius veritate, causam ipsam sufficienter instructam, si de partium processerit voluntate, ad nostrum remittatis examen, praefigentes partibus terminum competentem quo nostro se conspectui repraesentent aequitatis judicium recepturae. Alioquin eam, sublato appellationis obstaculo, [Col. 0569B] fine canonico terminetis. Testes autem, etc., usque subtraxerint, per censuram eamdem appelatione remota cogatis veritati testimonium perhibere, nullis litteris veritati et justitiae praejudicantibus a sede apostolica impetratis. Quod si non omnes, etc. duo vestrum ea nihilominus exsequatur.

Datum Laterani, XI Kal. Maii, pontificatus nostri anno quinto decimo.



XXXVI. ARCHIDIACONO PAPIENSI. Ne judices ab Ottone dati procedant. (Laterani, VI Kal. Maii.)

Homines de domo Oxole Ecclesiae Novariensi subjecti gravi nobis exposuere querela quod, cum N. [Col. 0569C] de Castello Novariensis dioecesis eisdem gravamina plurima et injurias irrogasset, tandem volens addere afflictionem afflictis, ab Ottone dicto imperatore anathematizato et maledicto ad quosdam judices commissionem obtinuit contra ipsos. Quocirca discretioni tuae per apostolica scripta mandamus quatenus dictos judices, ne contra dictos homines occasione ipsius commissionis procedant, monitione praemissa per censuram ecclesiasticam sublato cujuslibet contradictionis et appellationis obstaculo compellere non omittas. Si vero ipsi judices in contemptum mandati nostri aliter duxerint faciendum, quidquid per eosdem in hac parte fuerit ordinatum decernas auctoritate nostra irritum et inane.

[Col. 0569D] Datum Laterani, VII Kal. Maii, pontificatus nostri anno quinto decimo.



XXXVII. ABBATI DE NONANTULA MUTINENSIS DIOECESIS. Confirmat reservationem vacaturae praebendae. (Laterani, X Kal. Maii.)

Dilectus filius G. nobilis viri F. de Corrigia natus sua nobis petitione suggessit quod bonae memoriae Gerardus Albanensis electus apostolicae sedis legatus eidem carenti omni ecclesiastico beneficio desiderans providere, collationem primae praebendae in Bononiensi Ecclesia vacaturae tam suae quam sedis apostolicae donationi per suas litteras reservavit. [Col. 0570A] Nos igitur volentes quod per eumdem legatum provide factum est in hac parte obtinere debitam firmitatem, per apostolica tibi scripta mandamus quatenus illud facias auctoritate nostra inviolabiliter observari.

Datum Laterani, X Kal. Maii, pontificatus nostri anno quinto decimo.



XXXVIII. EPISCOPO ET CAPITULO XANCTONENSIBUS. De quadam praebenda Xanctonensi. (Laterani, II Kal. Maii.)

Cum de ordinanda Ecclesia vestra per dilectos filios archidiaconum et A. Fulcherii canonicos vestros ex parte una et magistros A. vestrum et P. decani Ecclesiae vestrae procuratores ex altera habitus [Col. 0570B] fuisset in praesentia nostra tractatus ex utriusque partis assertione nobis consistit evidenter decem in eadem Ecclesia vacare praebendas quarum septem vacavere tandiu quod earum ad nos secundum statuta Lateranensis concilii est donatio devoluta. Nos ergo unam ex illis dilecto filio magistro Fulcherio archipresbytero de Mastatio conferentes, et facientes ipsum a praefatis procuratoribus in praesentia vestra recipi ad eamdem, sic duximus statuendum, ut dilecti filii de Talemundo et de Batiaco abbates Pictavensis et Xantonensis dioecesum et Hel. de Graecia canonicus Engolismensis, quibus super hoc dirigimus scripta nostra, revocato in irritum si quid de ipsis, postquam ad nos devoluta exstitit donatio eorumdem, invenerint attentatum, [Col. 0570C] reliquas sex personis idoneis conferant et assignent, et faciant appellatione remota tam praefatum Fulcherium quam illos quibus ipsi praebendas easdem contulerint pacifica ipsarum possessione gaudere; quod si tres aliae per vos non fuerint ordinatae, nec in ordinatione ipsarum poteritis concordare, ipsas personis idoneis sublato appellationis obstaculo assignare procurent, contradictores per censuram ecclesiasticam compescendo. Quocirca universitati vestrae per apostolica scripta mandamus atque praecipimus quatenus quod ab eis de dictis praebendis fuerit ordinatum ratum habentes, sine contradictione qualibet firmiter observetis.

Datum Laterani, II Kal. Maii, pontificatus nostri [Col. 0570D] anno XV.



XXXIX. ARCHIEPISCOPO SENONENSI. Scribitur pro episcopis Aurelianensi et Antissiodorensi [(32) 1Kb] . (Laterani, III Id. Maii.)

Ex serie litterarum quas ad petitionem charissimi in Christo filii nostri Philippi regis Francorum illustris tibi transmisimus pro relaxanda sententia interdicti quam venerabiles fratres nostri Aurelianensis et Antissiodorensis episcopi tulerant in dioeceses suas perpendere potuisti, et etiam ipse rex ex litteris quas ipsi direximus cognoscere valuit manifeste [Col. 0571A] quod intentionis nostrae non fuit ut sine causae cognitione in negotio ipso procederes, sed potius utriusque partis rationibus auditis et cognitis, juxta traditam tibi formam negotio finem imponeres competenter. Verum quia praetermissa forma judicii, sicut ex parte ipsorum episcoporum fuit propositum coram nobis, in eodem negotio procedebas, iidem ad sedem apostolicam appellarunt. Quocirca fraternitati tuae per apostolica scripta praecipiendo mandamus quatenus in statum pristinum revocato si quid post appellationem ad nos legitime interpositam in eorumdem episcoporum praejudicium exstitit attentatum, praefatam interdicti sententiam non permittas a quoquam temere violari, sed litteras quas eidem regi dirigimus tu ipse sibi fideliter et [Col. 0571B] prudenter exponas, monens eum efficaciter et inducens ut pro divini nominis gloria et apostolicae sedis honore pacem in regno suo conservet Ecclesiae quae nunc in multis aliis mundi partibus peccatis exigentibus perturbatur.

Datum Laterani, III Non. Maii, pontificatus nostri anno XV.



XL. PHILIPPO ILLUSTRI REGI FRANCORUM. Ejusdem argumenti cum superiore. (Laterani, III Non. Maii.)

[(33) 1Kb] Eo te credimus erga Dominum Deum tuum et sanctam ejus ecclesiam fervore devotionis ascensum, sicque libertates Ecclesiasticas illibatas velle, [Col. 0571C] ut virum catholicum, custodire quod si litterae nostrae, quas pro venerabilibus fratribus nostris Aurelianensi et Antissiodorensi episcopis regiae serenitati direximus expositae tibi pleniter ac fideliter exstitissent, non utique necesse fuisset nos propter hoc tibi scribere iterato; cum firmam geramus fiduciam quod si episcopi memorati adversum te commisissent offensam pro Deo et propter Deum nobis donasses eamdem, in his et majoribus etiam nobis gratiam faciendo, nec illud ad preces nostras corrigere distulisses quod contra eos diceris inordinate fecisse. Quod enim inordinate processeris contra eos ex modo spoliandi et causa et ex rebus etiam occupatis arguitur multis modis, sicut nobis est ex eorum parte suggestum. Ex modo siquidem, quia [Col. 0571D] nec monitione nec citatione praemissa ipsos absentes nec convictos nec confessos de aliquo forisfacto regalibus spoliati. Ex causa vero, quia eadem saisiri fecisti pro facto tantummodo alieno, super quo nec confessi fuerant nec convicti quod factum fuerit per eosdem; quin immo illud nec constat nec constitit exstitisse delictum. Ex rebus etiam occupatis quoniam quaedam [(34) 1Kb] alia quam regalia occupasti, quod episcopatibus non vacantibus tibi non licuit, etiam si episcopi deliquissent. Quod autem eos spoliaveris nondum confessos, nec convictos, vel ad satisfaciendum commonitos, ex tenore litterarum tuarum, quas praefatis episcopis direxisti manifeste [Col. 0572A] perpenditur: in quibus continetur expresse quod militibus eorum praeceperas ut irent cum baronibus illis quos ad quemdam locum duxeras destinandos, et quia illi ad praeceptum tuum illuc accedere noluerunt, dixisti dictos episcopos erga te de exercitu defecisse, ac propterea illorum saisisti regalia et illa quae in eis pertinent ad jurisdictionem terrenam. Ex eo ergo quod ipsorum militibus praecepisti ut cum aliis irent constat quod episcopi milites suos in tuum exercitum destinarunt, nec ex illis vel aliis verbis apparet quos iidem suis militibus prohibuerint aliquem tibi servitium exhibere quod facere debuissent. Et ex hoc quod dixisti eos de tuo exercitu defecisse, quia illorum milites ad praeceptum tuum noluerunt accedere quo mandaras, [Col. 0572B] et propter hoc regalia saisivisti, considera diligenter utrum recte decreveris adversus absentes et non monitos vel citatos, quinetiam ignorantes quod eorum milites deliquissent; cum et ipsi se tibi obtulerint juraturos quod iidem de illo exercitu secundum suas conscientias servitium tibi fecerant quod debebant, et id idem milites suos fecisse credebant. Ex eisdem quoque verbis apparet quod ex causa minus justa dictos episcopos spoliasti, quia pro facto militum, quod nec constat nec constitit fuisse delictum, vel quod factum fuerit ex episcoporum mandato. Super quo videris hactenus dubitasse; sicut apparet ex responsione quam in scriptis venerabilibus fratribus nostris Carnotensi et Trecensi episcopis tradidisti nostro apostolatui transmittendam, [Col. 0572C] quamque ipsi nobis fideliter destinarunt. Super quo etiam a militibus praefati Aurelianensis episcopi certiorari petiisti. Sed cum ipsi dixissent quod coram domino suo super hoc dicerent veritatem, a curia tua recesserunt immunes, et sic processisti de delicto nescius ad vindictam. Super eo autem quod te nisus es excusare quod aliud non saisieris quam regalia, dicens quod quam cito regalia ad manus tuas deveniunt, domos et omnia facis saisiri, illud forte, cum sedem episcopalem vacare contingit, fieri tantummodo consuevit, et tunc non solummodo domos, verum etiam decimas et oblationes, necnon et quaeque alia quae invenis, facis omnino saisiri, et in quibusdam Ecclesiis confers praebendas vacantes. [Col. 0572D] Quae quidem constat non debere regalium nomine nuncupari; ad quae, etiam si constaret episcopos deliquisse, sede nequaquam vacante manus non debueras extendisse. Cum ergo domos et domorum supellectilem ac alia plurima quae inter regalia numerari non debent saisieris, quorum partem restituisse ac partem adhuc retinere diceris occupatam, ex occupatione quidem rerum ipsarum minus rationabiliter processisse videris. Praeterea ex praefata responsione, quam memoratis episcopis tradidistis, potet manifeste perpendi quod eis nec monitis nec citaris, nec convictis neque confessis de aliquo foris facto, ipsorum saisisti regalia, cum dixeris quod [Col. 0573A] in te non remansit, imo stetit per eos; quia postquam milites eorumdem defecerunt de servitio exercitus faciendo, emendationem ipsorum vel satisfactionem per quadraginta dies exspectare curasti. Ex quibus verbis manifeste praesumitur ipsos citatos vel convictos nullatenus exstitisse. Et quanquam per quadraginta dies emendationem vel satisfactionem eorum te asseras exspectasse, ipsi tatem ad exhibendum emendationem vel satisfactionem se teneri nullatenus aestimabant, eo quod nec se nec milites suos crediderant deliquisse; super quo juramentum celsitudini regiae obtulerunt. Nec etiam videtur quod per quadraginta dies exspectaris eosdem, cum ad Kalendas Augusti apud Medontam facta fuerit exercitus convocatio, et eodem mense [Col. 0573B] regalia occuparis; sicut ex data litterarum tuarum, quas ipsis episcopis pro saisina regalium destinasti, evidenter apparet. Cum ergo taliter processeris contra eos, et iidem tam per seipsos quam per secretarios tuos necnon venerabiles fratres nostros Senonensem archiepiscopum et coepiscopos suos te monuerint diligenter, humiliter supplicantes ut faceres eis reddi regalia sic subtracta, paratis postmodum curiae tuae subire judicium, sicut in talibus fieri consuevit, et tu supplicationes eorum noluisses admittere, ad sententiam interdicti, quam in terram tuam in eorum dioecesibus constitutam tulerunt, videntur non immerito processisse, cum jura et libertates Ecclesiarum suarum teneantur juramento praestito defensare. Pro cujus relaxatione non [Col. 0573C] satis videris offerre, cum tantummodo judicium in curia tua offeras ipsis remanentibus spoliatis, quod utique spoliati non debent de jure subire; cum etiam ex generali consuetudine regni tui fidelis a domino sine judicio spoliatus nec diem ab ipso super spoliatione sua vel alio teneatur recipere nec in ipsius curia experiri, Nos ergo serenitatem tuam rogandam duximus et monendam, pro magno dono petentes quatenus pacem Ecclesiae in tuo regno conserves, hoc maxime tempore quo ipsa in aliis multis regnis nimium perturbatur; ita quod dictis episcopis restitutis, et interdicti sententia relaxata, nisi hoc nobis velis ex toto donare, in curia tua de ipso negotio secundum approbatam consuetudinem cognoscatur; [Col. 0573D] cumque aliis oporteat te intendere quae ad honorem et commodum tuum magis respiciunt, expedias te ab istis, quae tibi modicum afferunt utilitatis et audis; ne propter tantam patientiae nostrae moram, ex qua propter favorem tuum dictorum episcoporum gravamen non solum dissimulasse, verum etiam neglexisse videmur, apostolicae auctoritatis cogamur adhibere censuram. Quia quantacunque necessitas nobis immineat, et tibi forte non minor, nolumus esse, juxta verbum prophetae, canes muti non valentes latrare (Isa. LVI), scientes quod beati sunt qui persecutionem patiuntur propter justitiam (Matth. V), quoniam cum probati [Col. 0574A] fuerint, accipient coronam vitae, quam repromisit Deus diligentibus se (Jac. I). Nec injuriosum reputes, sed potius gloriosum, prudenter corrigere quod improvide statuisti, quia non vivit homo sub coelo qui aliquando non excedat. Unde apud nos dicitur in proverbio generali quod »humanum est peccare, sed diabolicum perdurare [(35) 1Kb] .«

Datum Laterani, III Non. Maii, pontificatus nostri anno quinto decimo.



XLI. ARCHIDIACONO, SUCCENTORI ET MAGISTRO R. DE REMIS CANONICIS PARISIENSIBUS. De jure patronatus Ecclesiae de Sanctis. (Laterani, III Kal. Maii.)

Dilecti filii abbas Sanctae Genovefae, W. archidiaconus, [Col. 0574B] et B. canonicus Sancti Marcelli Parisiensis suis nobis litteris intimarunt quod cum prior et monachi de Columberiis nobis conquerendo monstrassent quod venerabilis frater noster Meldensis episcopus, tunc electus, dilectum filium B. diaconum, quem per bonae memoriae praedecessorem ejus fecerant ordinari ad ecclesiam de Sanctis vacantem, in qua ipsi jus obtinent patronatus, ad canonicam praesentationem ipsorum admittere recusarat, quin potius T. intrusum tuebatur in ipsa in eorumdem praejudicium et gravamen, nos eis dedimus in mandatis ut vocatis quos propter hoc cognoscerent evocandos, audirent causam, et eam appelatione remota fine canonico terminarent. Cum [Col. 0574C] ergo partes propter hoc in eorum essent praesentia constitutae, et pars monachorum proposuisset ad se jus patronatus ipsius Ecclesiae pertinere, postulans praefatum diaconum, quem jam dudum dicto episcopo praesentarant, recipi ad eamdem, super his et aliis quae ad causam facere videbantur, et lite solemniter contestata, ipsi receptis testibus, et depositionibus eorum ac instrumentis diligenter inspectis, auditis confessionibus, et utriusque partis rationibus perspicaciter intellectis, de prudentum virorum consilio sententialiter decreverunt jus patronatus Ecclesiae memoratae ad praefatos priorem et monachos pertinere, ipsum episcopum condemnantes ut memoratum diaconum praesentatum ab illis reciperet ad eamdem. Sed quoniam jamdictus [Col. 0574D] episcopus saepius requisitus eorum sententiae parere contempsit, dicti judices eumdem diaconum qua fungebantur auctoritate ad praefatam Ecclesiam receperunt, ipsum episcopum a collatione ac institutione ecclesiasticorum beneficiorum, considerata ejus manifesta contumacia, suspendentes. Quocirca discretioni vestrae per apostolica scripta mandamus quatenus utramque sententiam, diffinitivam videlicet, sicut est justa, per censuram ecclesiasticam, suspensionis vero, sicut rationabiliter est prolata, usque ad satisfactionem condignam auctoritate nostra faciatis sublato appellationis obstaculo firmiter observari, non permittentes eumdem diaconum super [Col. 0575A] receptione sua per judices ipsos facta temere molestari. Quod si non omnes, etc. duo vestrum ea nihilominus exsequantur.

Datum Laterani, III Kal. Maii, pontificatus nostri anno quinto decimo.



XLII. THESSALONICENSI ARCHIEPISCOPO. Dimitriacensis electus absolvitur a vinculo. (Laterani, Non. Maii.)

Veniens ad praesentiam nostram dilectus filius B., Thessalonicensis archidiaconus nobis humiliter supplicavit ut cum in Dimitriacensem episcopum fuisset electus, et ipsius electio confirmata, nec episcopatum ipsum posset pacifice obtinere, illum a vinculo quo Dimitriacensi Ecclesiae tenebatur, absolvere dignaremur. [Col. 0575B] Cum igitur ibidem proficere nequeat in officio pastorali, quanquam in primis ipsius petitioni non duxerimus annuendum, quia tamen institit vehementer, ipsum a vinculo absolvimus supradicto.

Datum Laterani, Non. Maii, pontificatus nostri anno quinto decimo.



XLIII. CAPITULO PANORMITANO. De electione episcopi. (Laterani, VI Id. Maii.)

Cum nuper Parisius Panormitanus electus cum quibusdam ex fautoribus suis in nostra esset praesentia constitutus et Gentiiis de Pretorio concanonicus vester [Col. 0575C] contra factum electionis et personam ipsius postularet audiri, nos eis dilectos filios Petrum tituli Sancti Marcelli presbyterum et Joannem Sanctae Mariae in Via Lata diaconum cardinales deputavimus auditores. Coram quibus lite inter eos legitime contestata, dum vellemus in illa procedere, ipse potius abire praesumpsit quam causae insistere terminandae mandatum nostrum transgrediens, per quod ei districte praecepimus ut ad nostram rediret praesentiam pro expediendo negotio memorato. Consideratis igitur universis quae circa factum electionis et personam ipsius consideranda cognovimus, ipsum ab ecclesiae vestrae regimine decrevimus amovendum. Et ne ipsa pastoris solatio diutius maneat viduata, discretioni vestrae per apostolica scripta praecipiendo mandamus [Col. 0575D] quatenus invocata Spiritus sancti gratia personam [Col. 0576A] idoneam per electionem canonicam praeficiatis vobis infra triginta dies post susceptionem praesentium in pastorem. Alioquin dilecto filio nostro Gregorio Sancti Theodori diacono cardinali apostolicae sedis legato nostris damus litteris in mandatis ut ipse vobis virum idoneum praeficiat in pastorem; contradictores, si qui fuerint, per censuram ecclesiasticam sublato appellationis obstaculo compescendo.

Datum Laterani, VI Idus Maii, pontificatus nostri anno quinto decimo.

Super hoc scriptum est eidem G. Sancti Theodori diacono cardinali ut si praedictum capitulum mandatum nostrum neglexerit adimplere, ipse eis virum idoneum praeficiat in pontificem; contradictores, si qui [Col. 0576B] fuerint, per censuram ecclesiasticam sublato appellationis obstaculo, compescendo.



XLIV. ATHENIENSI ET THEBANO ARCHIEPISCOPIS, ET DECANO DE THEBIS. Ut ablata restituantur Ecclesiae Motoniensi. (Laterani, V Id. Maii.)

Venerabilis frater noster Mothoniensis episcopus nobis conquerendo monstravit quod T. miles et quidam alii Mothonensis, Coronensis, Amiclensis dioecesum quaedam de terris et possessionibus Mothoniensis Ecclesiae, ipso de licentia nostra in itinere beati Jacobi constituto, in ipsius praejudicium occuparunt. Nolentes igitur ipsum episcopum suo jure [Col. 0576C] fraudari, discretioni vestrae per apostolica scripta mandamus quatenus invasores praedictos ad restitutionem rerum occupatarum debitam eidem episcopo faciendam, monitione praemissa, per censuram ecclesiasticam, sublato appellationis obstaculo, compellatis. Testes autem, etc., usque simili districtione cessante appellatione cogatis perhibere testimonium veritati. Quod si non omnes . . . duo vestrum, etc.

Datum Laterani, V Idus Maii, pontificatus nostri anno quinto decimo.



XLV. BITURICENSI ARCHIEPISCOPO [(36) 451Kb] . Adversus episcopum Burdegalensem. (Laterani, XVI Kal. Junii.)

[Col. 0576D] Diligenter auditis et perspicaciter intellectis quae tu et dilectus filius magister Amaneus procurator [Col. 0577A] venerabilis fratris nostri Burdegalensis archiepiscopi coram nobis proponere voluisti super sententia quam auctoritate [(37) 1Kb] primatiae in eumdem archiepiscopum promulgasti [(38) 1Kb] , suspendendo [(39) 1Kb] ipsum ab officio metropoliticae dignitatis pro eo quod ad tuum vocatus concilium [(40) 70Kb] accedere non curavit, nec pro se aliquem responsalem idoneum destinare, de communi fratrum nostrorum [(41) 11Kb] consilio sententiam ipsam ratam habemus et usque ad satisfactionem idoneam praecipimus observari; hoc ad cautelam expresso, quod lis coram nobis non de primatia, [Col. 0578A] sed de sententia exstitit ventilata. Nulli ergo etc., diffinitionis, etc., usque incursurum.

Datum Laterani, XVI Kal. Junii, pontificatus nostri anno quinto decimo.



XLVI. EPISCOPO MOTHONIENSI. De residentia canonicorum. (Laterani, V Id. Maii.)

Proposuistis nobis in nostra praesentia constitutus quod licet canonici tui suarum percipiant redditus praebendarum, ab ecclesiae obsequio se subducunt, [Col. 0579A] debitam residentiam in eadem minime facientes. Nolentes igitur ipsam ecclesiam fraudari obsequio servitorum, fraternitati tuae per apostolica scripta mandamus quatenus canonicos supradictos ad debitam residentiam in dicta ecclesia faciendam monitione praemissa per subtractionem beneficiorum appellatione remota compellas.

Datum Laterani, V Idus Maii, pontificatus nostri anno quinto decimo.



XLVII. ARCHIEPISCOPO PATRACENSI, ET EPISCOPO AMICLENSI. Adversus decanum Mothoniensem. (Laterani, V Id. Maii.)

Venerabilis frater noster Mothoniensis episcopus [Col. 0579B] nobis denuntiando monstravit quod decanus suus, qui reatu perjurii et adulterii publice irretitur, in quosdam monachos et presbyteros injecit manus temere violentas, committens praeter haec talia quae canonicam correctionem exposcunt, et licet super his dictus decanus admonitus exstiterit saepius ab eodem, ex eo tamen excessus proprios aliquatenus non correxit, sed extrema ipsius deteriora prioribus postmodum sunt effecta. Quia vero haec, si vera sunt, non debemus clausis oculis pertransire, fraternitati vestrae per apostolica scripta mandamus quatenus partibus convocatis, et inquisita super praemissis et cognita veritate, quod canonicum fuerit appellatione postposita statuatis, facientes quod decreveritis per censuram ecclesiasticam firmiter observari.

[Col. 0579C] Datum Laterani, V Idus Maii, pontificatus nostri anno quinto decimo.



XLVIII. ARCHIEPISCOPO ET B. ARCHIDIACONO, P. CANTORI THESSALONICENSIBUS. De causa Ecclesiae Calidoniensis. (Laterani, XV Kal. Junii.)

[(42) 1Kb] Exposita nobis venerabilis fratris nostri Sidoniensis episcopi querimonia patefecit quod cum venerabilis frater noster archiepiscopus Larissenus Ecclesiam Calidoniensem de mandato nostro concessisset eidem, venerabilis frater noster episcopus [Col. 0579D] Dimicensis super hoc ad nostram audientiam appellavit, sed appellationem interpositam nec per se nec per alium est legitime prosecutus. Ideoque discretioni vestrae per apostolica scripta mandamus quatenus partibus convocatis audiatis causam et appellatione remota fine canonico decidatis, facientes quod statueritis per censuram ecclesiasticam firmiter observari. Nullis litteris veritati et justitiae praejudicantibus a sede apostolica impetratis. Quod si non omnes . . . tu, frater archiepiscope, cum eorum altero, etc.

Datum Laterani, XV Kal. Junii, pontificatus nostri anno quinto decimo.



XLIX. ARCHIEPISCOPO ARELATENSI, ET SANCTI AEGIDII ET PSALMODII ABBATIBUS NEMAUSENSIS DIOECESIS. De electione abbatis Sancti Victoris Massiliensis. (Laterani, XII Kal. Junii.)
[Col. 0580A]

Dilecti filii G. abbas Sancti Pontii et B. monachus procuratores monasterii Sancti Victoris Massiliensis ad nostram praesentiam accedentes, postulationem ac electionem quam per se ac alios confratres eorum de abbate Sancti Stephani Bononiensis canonice celebratam ac approbatam a delegatis a nobis judicibus asserebant, postulabant auctoritate apostolica confirmari, plurimas et diversorum litteras deprecatorias exhibentes, quarum interventu promovere petitionem propositam cum instantia nitebantur, [Col. 0580B] qui nobis denium eorum petitionem non admittentibus in hac parte, cum fratres ipsos, etsi super hoc zelum Dei, non tamen secundum scientiam, noverimus habuisse, porrexerunt alias litteras continentes quod dicti monasterii fratres duas electiones seu nominationes eodem tempore successive, tamen canonice ac concorditer, celebrarant, unam videlicet de abbate praedicto puram, aliam vero de [Bonifilio] priore Sancti Honorati Arelatensis, viro utique honesto, bene litterato, et ad singula circumspecto, conditionem hujusmodi apponentes, si videlicet abbatem eumdem non possent forsitan obtinere. Unde supplicabant instanter ut cum conditio jam exstaret, eorum a nobis postulatione super dicto abbate repulsa, electionem prioris ipsius confirmare [Col. 0580C] misericorditer dignaremur. Eis igitur et B. de Novis quondam monacho et majori priori dicti monasterii ac aliis duobus monachis qui se super hoc opponebant eisdem electionem ipsam minus canonicam asserentes, tum quia de persona minus idonea, tum quia eis absentibus fuerat celebrata, dilectos filios nostros Gualam tituli Sancti Martini et Petrum tituli Sanctae Caeciliae presbyteros cardinales concessimus auditores. In quorum praesentia procuratores praedicti processum electionis, sicut dictum est superius, proponentes, confirmari praemissam electionem cum instantia postulabant. Monachi vero praefati contra electionem eamdem quod eis absentibus fuerat celebrata, contra personam vero electi [Col. 0580D] quaedam honestati contraria proponentes, excommunicationis sententiam a dictis judicibus in se latam ipso jure non tenere dicebant; tum quia post appellationem ad nos legitime interpositam lata fuit, tum quia ex tribus judicibus quibus fuerat causa commissa, duo tantummodo processerunt, tertio quod decisioni causae interesse volebat per suas litteras protestante. Contra quos sic procuratores excipiebant praefati, quod non tenebantur imo potius non debebant super his praedictis monachis respondere, cum et omnes excommunicationis vinculo tenerentur, et duo ex eis nihil haberent cum monasterio ipso commune, a quo eos sententia judicialis [Col. 0581A] exclusit, sicut ex litteris eorumdem judicum et tenore sententiae apparebat. Ex abundanti tamen ad praedicta taliter respondebant. Primo, quod ex praedicta causa non poterat nec debebat obesse quod electioni non interfuerant monachi memorati, consequenter ea quae in personam electi objecerant penitus falsa erant, super ipsius honestate ac idoneitate testimonia plurima fide digna et valde idonea in nostra praesentia offerentes, et confitentes post appellationem judices processisse; quos ea potuisse procedere ratione dicebant quia interdicta fuerat appellatio in rescripto, et quia in appellationis libello nullum allegabant monachi supradicti gravamen, sicut ejus series ostendebat. Duos quoque processisse sine tertio fatebantur, et ex eo ipsos potuisse [Col. 0581B] procedere asserebant quia mandatum apostolicum continebat in fine quod si omnes interesse non possent, duo exsequi negotium procurarent, nec sibi retinuisse poterat judex tertius ut decisioni negotii interesset in exsecutionis mandati apostolici praejudicium et tam grave ipsius monasterii detrimentum, cum res videlicet talis esset cujus dilatio ipsum monasterium in confusionem maximam adducebat. Quod iidem procuratores ratione multiplici ostendere nitebantur, asserentes quod et hoc ipsum fuerat praesente capitulo a quibusdam fratribus sanioris consilii coram dictis judicibus propositum et petitum, ne ab eis decisio causae ac ordinatio monasterii differretur, sed secundum quod eis erat [Col. 0581C] injunctum, reformationi dicti monasterii celerius providerent. Unde ipsos asserebant non tam voluntarios quam coactos ad supplicationem capituli processisse. Nos igitur his et aliis quae nobis fideliter relata fuerant ab eisdem cardinalibus intellectis, per apostolica vobis scripta mandamus quatenus caeteris capitulis quae in sententia judicum continentur in suo robore duraturis, summatim et sine omni judiciorum strepitu inquirentes de electione sollicite veritatem, si eam inveneritis canonice de persona idonea celebratam, nonobstantibus his quae saepedicti monachi opponebant, ipsam sublato cujuslibet contradictionis et appellationis obstaculo confirmetis. Alioquin de alia persona idonea et honesta eidem monasterio faciatis auctoritate apostolica [Col. 0581D] infra quadraginta dies per electionem canonicam provideri; mandatum apostolicum taliter impleturi quod in novissimo districi examinis die dignam retributori omnium super hoc possitis reddere rationem. Quod si non omnes . . . duo vestrum ea nihilominus exsequantur.

Datum Laterani, XII Kal. Junii, pontificatus nostri anno decimo quinto.



L. PHILIPPENSI ARCHIEPISCOPO. De revocandis alienationibus. (Laterani, XV Kal. Junii.)

Proposuisti nobis in nostra praesentia constitutus quod nonnullae possessiones et alia bona ecclesiae tuae per praecessores tuos et alios minus legitime sunt distracta [Col. 0582A] in ipsius ecclesiae non modicum detrimentum. Volentes igitur ecclesiae Philippensis utilitatibus providere, fraternitati tuae praesentium auctoritate concedimus quatenus ea quae taliter alienata repereris valeas appellatione postposita legitime revocare.

Datum Laterani, XV Kal. Junii, pontificatus nostri anno decimo quinto.

In eumdem modum scriptum est pro archiepiscopo Serrensi.



LI. BALDUINO ARCHIDIACONO THESSALONICENSI. Ei confirmat archidiaconatum.

Cum a nobis petitur, etc., usque perducatur effectum. Eapropter, dilecte in Domino fili, tuis justis [Col. 0582B] precibus inclinati, archidiaconatum Thessalonicensis ecclesiae, sicut ipsum juste possides et quiete, devotioni tuae auctoritate apostolica confirmamus et praesentis scripti patrocinio communimus. Nulli ergo . . . confirmationis, etc., usque incursurum.

Datum Laterani, XV Kalend. Junii, pontificatus nostri anno decimo quinto.



LII. RADULPHO THESAURARIO CITRENSI. Ei confirmat thesaurariam.

Justis petentium desideriis, etc., usque effectu prosequente complere. Eapropter, dilecte in Domino fili, tuis justis postulationibus inclinati, thesaurariam Citrensis ecclesiae, sicut ipsam juste possides [Col. 0582C] et quiete, devotioni tuae auctoritate apostolica, etc., usque incursurum.

Datum Laterani, XV Kalend. Junii, pontificatus nostri anno decimo quinto.



LIII. ARCHIEPISCOPO THEBANO ET DAVALIENSI EPISCOPO, ET DECANO DAVALIENSI. Ut abbates Graeci obediant archiepiscopo Corinthiensi. (Laterani, XII Kal. Junii.)

Ex parte venerabilis fratres nostri Corinthiensis archiepiscopi fuit propositum coram nobis quod abbates Graeci Corinthiensis dioecesis debitam sibi obedientiam et reverentiam, superbiae accensi spiritu, non impendunt. Quocirca praesentium vobis auctoritate mandamus quatenus abbates jam dictos ut [Col. 0582D] ipsi archiepiscopo reverentiam et obedientiam debitam impendere non postponant, monitione praemissa per censuram ecclesiasticam sublato appellationis obstaculo compellatis. Quod si non omnes . . . duo vestrum, etc.

Datum Laterani, XII Kal. Junii, pontificatus nostri anno decimo-quinto.



LIV. CLERO ET POPULO NAZAROCENSI Ut obediant episcopo Sidoniensi.

Cum episcopatus vester sit pastorali sollicitudine destitutus, eum venerabili fratri nostro Sidoniensi episcopo duximus committendum injungentes eidem ut ea quae spectant ad curam officii pastoralis vobis [Col. 0583A] vigilanter studeat exhibere. Ideoque discretioni vestrae per apostolica scripta praecipiendo mandamus quatenus ei sicut praelato vestro intendatis humiliter et devote. Alioquin noveritis nos venerabilibus fratribus nostris Thebano archiepiscopo et Zaratoniensi et Cardicensi episcopis in mandatis dedisse ut vos ad id monitione praemissa per censuram ecclesiasticam appelatione remota compellant.

Datum Laterani, XII Kal. Junii, pontificatus nostri anno decimo-quinto,

Super hoc scriptum est in eumdem fere modum Sidoniensi episcopo, usque duximus committendum, fraternitati tuae per apostolica scripta mandantes quatenus ea quae spectant ad curam officii pastoralis gregi tibi commisso vigilanter sic studeas exhibere [Col. 0583B] ut magis comprobetis prodesse in omnibus quam praeesse.

Super hoc scriptum est in eumdem fere modum Thebano archiepiscopo, et Zaratoniensi et Cardicensi episcopis, usque intendant humiliter et devote. Quocirca fraternitati tuae per apostolica scripta praecipiendo mandamus quatenus si dicti clerus et populus quod mandavimus neglexerint adimplere, exhibere ipsi episcopo reverentiam et obedientiam contemnentes, vos eos ad id monere diligentius et inducere procuretis, et si opus fuerit, per censuram ecclesiasticam appellatione remota cogatis. Quod si non omnes, etc., duo vestrum, etc.

Scriptum est in eumdem fere modum Larissensi archiepiscopo. Cum episcopatus Nazarocensis sit [Col. 0583C] pastorali, etc., usque studeat exhibere. Quocirca fraternitati tuae per apostolica scripta mandamus quatenus ipsi episcopo fraterna charitate assistens, non permittas eumdem super dicto episcopatu ab aliquo molestari.



LV. JOAN. EPISCOPO MOTHONIENSI, EJUSQUE SUCCESSORIBUS CANONICE SUBSTITUENDIS IN PERPETUUM. Recipitur sub protectione sedis apostolicae. (Laterani, XIII Kal. Maii.)

Cum a nobis petitur, etc., usque perducatur effectum. Eapropter, venerabilis in Christo frater episcope, tuis justis postulationibus clementer annuimus, et Mothoniensem ecclesiam, cui, Deo auctore, [Col. 0583D] praeesse dignosceris, sub beati Petri et nostra protectione suscipimus et praesentis scripti privilegio communimus, statuentes et quascunque possessiones, quaecunque bona eadem Ecclesia, etc., usque illibata permaneant, in quibus haec, etc., usque vocabulis. Locum ipsum in quo praefata Ecclesia sita est cum omnibus pertinentiis suis, ecclesiam Sancti Georgii cum pertinentiis suis, ecclesiam Sanctae Annae cum omnibus pertinentiis suis, possessiones vallis Mothoniensis et de Valetoque, possessiones de Corseval cum pertinentiis suis, casale quod vocatur Miquelis, casale quod vocatur Murmura cum omnibus pertinentiis suis possessiones de Asagora, de Aldesequi, de Niclines, de Levoudist, de Escaminges, de Boucham et de Lestarona [Col. 0584A] cum omnibus pertinentiis earumdem. Decernimus ergo ut nulli omnino hominum fas sit praefatam Ecclesiam, etc., usque usibus omnimodis profutura, salva sedis apostolicae auctoritate et Patracensis archiepiscopi canonica justitia. Si qua igitur in futurum, etc., usque districtae ultioni subjaceat. Cunctis autem eidem loco, etc., usque praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, XIII. Kalend. Maii, indictione XV, Incarnationis Dominicae anno 1212, pontificatus vero Domini Innocentii papae III anno decimo quinto.



LVI. WILLELMO PHILIPPENSI ARCHIEPISCOPO, EJUSQUE SUCCESSORIBUS CANONICE SUBSTITUENDIS IN PERPETUUM. Recipitus sub protectione sedis apostolicae. (Laterani, XI Kal. Junii.)
[Col. 0584B]

Si humilitatis exemplum studueris imitari, sacrosanctae Romanae Ecclesiae matri tuae reverentiam et obedientiam impendendo, sicut Philippenses Apostolus exhortatur: Hoc, inquiens, in vobis sentite quod et in Christo Jesu, qui cum in forma Dei esset, non rapinam arbitratus esse se aequalem Deo, exinanivit se formam servi accipiens, factus obediens usque ad mortem, mortem autem crucis, absque dubio exaltaberis apud eum qui superbis resistit, humilibus autem dat gratiam; propter quod exaltavit illum Deus, et donavit illi nomen quod est super omne nomen, ut in nomine Jesu omne genu [Col. 0584C] flectatur coelestium, terrestrium et infernorum, quia Dominus Jesus est in gloria Dei Patris (Philipp. II.). Hanc igitur formam doctrinae quam Apostolus tradidit Philippensibus tu eorum factus antistes diligenter observa, ne ab obedientiae bono, ad quod nuper Philippensis Ecclesia est reversa, de caetero avertatur, memor semper illius gratiae specialis quam tibi dignanter impendimus, cum a Nazarocensi Ecclesia te transtulimus ad metropolim Philippensem, teque propriis manibus consecravimus in pontificem, et pallio insignivimus, pontificalis videlicet officii plenitudine, ut nihil tibi ex aliqua parte desit quod ad metropoliticam pertineat dignitatem. Quia vero, venerabilis [Col. 0584D] frater in Christo, nos suppliciter exorasti ut eamdem Philippensem Ecclesiam, cui Deo auctore praeesse dignosceris, dignaremur apostolici privilegii munimine roborare, nos tuis justis postulationibus annuentes, eam sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona eadem Ecclesia, etc., usque illibata permaneant, in quibus haec, etc., usque vocabulis: locum ipsum, etc., usque pertinentiis suis, casale quod dicitur Candaca cum omnibus pertinentiis suis, abbatias, piscaturas, terras et vineas quas habet apud Chrysopolim, casale quod dicitur Stravo, casale quod dicitur Pravicaresta, casale quod dicitur domus quae dicitur Platon, casale quod dicitur Caresta, [Col. 0585A] cum omnibus pertinentiis suis, ecclesias quas habet in castro Christopoli. Episcopatus quoque inferius adnotandos Ecclesiae tuae metropolitico jure subjectos tibi tuisque successoribus nihilominus confirmamus, videlicet Eleutheropolim, Casiropolim, Polistrios, Vilikios, Morenos. Palleo vero quod tibi ex apostolicae sedis benignitate contulimus infra tuam ecclesiam ad missarum solemnia uti memineris his diebus, videlicet Nativitate Domini, festivitate protomartyris Stephani, Circumcisione Domini, Epiphania, hypapanti, Dominica in ramis palmarum, Coena Domini, Sabbato sancto, Pascha, feria secunda post Pascha, Ascensione, Pentecoste, tribus festivitatibus beatae Mariae, natali beati Joannis Baptistae, solemnitatibus omnium apostolorum, commemoratione [Col. 0585B] Omnium Sanctorum, dedicationibus Ecclesiarum, consecrationibus episcoporum, ordinationibus clericorum, ecclesiae tuae principalibus festivitatibus, et consecrationis tuae anniversario die. Jura quoque ac bona ejus, dignitates et libertates ipsius, nec non antiquas et rationabiles consuetudines auctoritate apostolica confirmamus, et tam tibi quam eidem ecclesiae firma et illibata manere sancimus. Coemeteria quoque ecclesiarum earumque beneficia, etc., usque censura canonica compescatur. Prohibemus insuper ne presbyteri capellani ecclesiarum, etc., usque irritum habeatur. Prohibemus insuper ne interdictos vel excommunicatos tuos, etc., usque oporteat ligatum absolvi. Decernimus [Col. 0585C] ergo ut nulli omnino hominum, etc., usque usibus omnimodis profutura, salva sedis apostolicae auctoritate. Si qua igitur in futurum, etc., usque districtae subjaceat ultioni. Cunctis autem eidem loco, etc., usque praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, XI Kal. Junii, indictione XV, Incarnationis Dominicae anno 1212, pontificatus vero domini Innocentii papae III anno quinto decimo.



LVII ARNULPHO SARBENSI ARCHIEPISCOPO, EJUSQUE SUCCESSORIBUS CANONICE SUBSTITUENDIS IN PERPETUUM. Recipitur sub protectione sedis apostolicae. (Laterani, VIII Kal. Junii.)

[Col. 0585D] Quanto devotius Sarrensis Ecclesia in apostolicae sedis obedientia nunc persistit, ad quam nuper est Domino faciente reversa, tanto propensius eam cupimus honorare, ut affluentem in nobis paternae benignitatis affectum se gaudeat invenisse. Quocirca, venerabilis frater in Christo, tuam volentes personam propensius honorare, te ad Sarrensem metropolim ab Ecclesia transtulimus Thermopilensi, teque apud sedem apostolicam constitutum palleo insignivimus, pontificalis videlicet officii plenitudine, ut nihil tibi ex parte aliqua desit quod ad metropoliticam pertineat dignitatem. Quia vero nos suppliciter exorasti ut eamdem Sarrensem Ecclesiam, cui, Deo auctore, praeesse dignosceris, dignaremur apostolici privilegii munimine roborare, nos tuis justis [Col. 0586A] postulationibus annuentes, eam sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, etc., usque illibata permaneant. Palleo vero quod tibi ex apostolicae sedis benignitate contulimus infra tuam ecclesiam ad missarum solemnia uti memineris iis diebus, videlicet Nativitate Domini, festivitate protomartyris Stephani, Circumcisione Domini, Epiphania, hypapanti, Dominica in ramis palmarum, Coena Domini, Sabbato sancto, Pascha, feria secunda post Pascha, Ascensione, Pentecoste, tribus festivitatibus beatae Mariae, natali beati Joannis Baptistae, solemnitatibus omnium apostolorum, commemoratione Omnium sanctorum, dedicationibus ecclesiarum, consecrationibus episcoporum, [Col. 0586B] ordinationibus clericorum, ecclesiae tuae principalibus festivitatibus, solemnitatibus beatorum Theodori Stratilatis et Theodori Tyronis martyrum, et consecrationis tuae anniversario die. Ad haec, ipsi Sarrensi metropoli suam provinciam confirmamus. Jura quoque ac bona ejus, dignitates et libertates ipsius, nec non antiquas et rationabiles consuetudines auctoritate apostolica roboramus, et tam tibi quam eidem ecclesiae firma et illibata manere sancimus. Coemeteria quoque ecclesiarum earumque beneficia nullus haereditario jure possideat. Quod si quis facere contenderit, censura canonica compescatur. Prohibemus autem ne presbyteri capellani, etc., usque irretitum habeatur. Prohibemus insuper ne interdictos vel excommunicatos, etc., usque oporteat [Col. 0586C] ligatum absolvi. Decernimus ergo ut nulli omnino hominum, etc., usque usibus omnimodis profutura, salva sedis apostolicae auctoritate. Si qua igitur in futurum, etc., usque districtae subjaceat ultioni. Cunctis autem eidem loco, etc., usque praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, VIII Kal. Junii, indictione XV, Incarnationis Dominicae anno 1212, pontificatus vero domini Innocentii papae III anno quinto decimo.



LVIII. GUALTERO CORINTHIENSI ARCHIEPISCOPO, EJUSQUE SUCCESSORIBUS CANONICE SUBSTITUENDIS IN PERPETUUM. Recipitur sub protectione sedis apostolicae. (Laterani, XI Kal. Junii.)
[Col. 0586D]

Quanto diligentius et utilius vas electionis et doctor gentium Corinthiorum instruxit Ecclesiam, sicut ejus ad illos epistolae missae declarant, tanto studiosius et cautius nos oportet insistere ut eam in ipsius forma doctrinae sub apostolicae sedis magisterio conservemus, quae nuper eamdem ad ipsius obedientiam revertentem affluenti benignitate suscepit. Quocirca, venerabilis frater in Christo, propter specialem ipsius Corinthiensis Ecclesiae charitatem tuam volentes personam propensius honorare, propriis manibus consecravimus in pontificem, et palleo insignivimus, pontificalis videlicet officii plenitudine, ut nihil tibi ex aliqua parte desit quod ad [Col. 0587A] metropoliticam pertinet dignitatem. Quia vero nos suppliciter exorasti ut eamdem Corinthiensem Ecclesiam, cui, Deo auctore, praeesse dignosceris, dignaremur apostolici privilegii munimine roborare, nos tuis justis postulationibus annuentes, eam sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, etc., usque illibata permaneant; in quibus haec, etc., usque vocabulis: Locum ipsum, etc., usque pertinentiis suis, casale quod dicitur Enoria, casale quod dicitur Petricia, casale quod dicitur Palagia, casale quod dicitur Calesmata, casale quod dicitur Cyrilla, casale quod dicitur Succhyna, casale quod dicitur Sorados, casale quod dicitur Lavenicia, casale quod dicitur Clenna, casale quod [Col. 0587B] dicitur Sarman, casale quod dicitur Crata, casale quod dicitur Quarrata, et casale quod dicitur Saudyca, cum omnibus pertinentiis eorumdem. Episcopatus quoque inferius adnotandos Ecclesiae tuae metropolitico jure subjectos tibi tuisque successoribus nihilominus confirmamus, videlicet Cephalonensem, Jacint. Damelant. Malavesia, Argos, Gilas et Gimenes. Palleo vero quod tibi ex apostolicae sedis benignitate contulimus infra tuam ecclesiam, etc., usque solemnitatibus beatorum Theodori et Stratilatis martyrum et consecrationis tuae anniversario die. Ad haec, ipsi Corinthiensi metropoli suam provinciam confirmamus. Jura quoque ac bona ejus, dignitates et libertates ipsius, nec non antiquas et rationabiles consuetudines auctoritate apostolica roboramus, [Col. 0587C] et tam tibi quam eidem ecclesiae firma et illibata manere sancimus. Coemeteria quoque ecclesiarum, earumque beneficia, etc., usque censura canonica compescatur. Prohibemus autem ne presbyteri capellani, etc., usque irritum habeatur. Prohibemus insuper ne interdictos vel excommunicatos, etc., usque oporteat ligatum absolvi. Decernimus ergo ut nulli omnino hominum, etc., usque usibus omnimodis profutura, salva sedis apostolicae auctoritate. Si qua igitur in futurum, etc., usque districtae subjaceat ultioni. Cunctis autem eidem loco, etc., usque praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, [Col. 0587D] XI Kal. Junii, indictione XV, Incarnationis Dominicae anno 1212, pontificatus vero domini Innocentii papae III anno quinto decimo.



LIX. JACOBO ARCHIDIACONO CORINTHIENSI. Confirmat ei archidiaconatum. (Laterani, X Kal. Junii.)

Cum a nobis petitur, etc., usque perducatur effectum. Eapropter, dilecte in Domino fili, tuis justis postulationibus grato concurrentes assensu, archidiaconatum Corinthiensem, quem per venerabilem fratrem nostrum Corinthiensem archiepiscopum es canonice assecutus, sicut ipsum juste possides et quiete, devotioni tuae auctoritate apostolica confirmamus et praesentis scripti privilegio communimus. [Col. 0588A] Nulli ergo, etc., confirmationis, etc., usque incursurum.

Datum Laterani, X Kal. Junii, pontificatus nostri anno quinto decimo.



LX. THEBANO ARCHIEPISCOPO ET ZARATONIENSI ET DAVALIENSI EPISCOPIS. Committitur eis quaedam causa. (Laterani, XII Kal. Junii.)

Venerabilis frater noster Corinthiensis archiepiscopus proposuit coram nobis quod eo ad regimen Ecclesiae Corinthiensis assumpto, decanus et canonici ejusdem ecclesiae obtinuerunt ab eo callide circumvento medietatem omnium decimarum monasteriorum et papatuum in quibus tres monachi [Col. 0588B] vel pauciores morantur sibi, salva tamen sedis apostolicae auctoritate, concedi. Verum quia ex concessione hujusmodi dictus archiepiscopus se sentit enormiter esse laesum, nobis humiliter supplicavit ut super hoc ei providere misericorditer dignaremur. Quocirca fraternitati vestrae per apostolica scripta mandamus quatenus vocatis qui fuerint evocandi, et inquisita super his et cognita veritate, quod canonicum fuerit appellatione postposita statuatis, facientes quod statueritis per censuram ecclesiasticam firmiter observari. Quod si non omnes, etc., duo vestrum, etc.

Datum Laterani, XII Kalend. Junii, pontificatus nostri anno decimo quinto.



LXI. ARCHIEPISCOPO PATRACENSI ET AMICLENSI EPISCOPO. Ut suffraganei Corinthienses obediant suo archiepiscopo. (Laterani, XV Kal. Junii.)
[Col. 0588C]

Cum venerabilem fratrem nostrum Corinthiensem archiepiscopum ad propria cum gratiae nostrae plenitudine remittamus, venerabilibus fratribus nostris suffraganeis ejus nostris dedimus litteris in praeceptis ut eidem tanquam metropolitano suo debitam obedientiam et reverentiam impendere non omittant. Quocirca fraternitati vestrae per apostolica scripta mandamus quatenus si dicti suffraganei praeceptum nostrum neglexerint adimplere, vos eos ad id monitione praemissa per censuram ecclesiasticam [Col. 0588D] appellatione remota cogatis.

Datum Laterani, XV Kal. Junii, pontificatus nostri anno decimo quinto.



LXII. CAPITULO CORINTHIENSI Ut obediant archiepiscopo suo. (Laterani, XV Kal. Junii.)

Cum venerabilem fratrem nostrum Corinthiensem archiepiscopum ad propria cum gratiae nostrae plenitudine remittamus, universitati vestrae per apostolica scripta praecipiendo mandamus quatenus eidem tanquam archiepiscopo vestro debitam obedientiam et reverentiam impendere procuretis. Alioquin noveritis nos venerabilibus fratribus nostris archiepiscopo Patracensi et Amiclensi episcopo [Col. 0589A] in mandatis dedisse ut vos ad id monitione praemissa per censuram ecclesiasticam appellatione remota compellant.

Datum Laterani, XV Kal. Junii, pontificatus nostri anno decimo quinto.

Super hoc scriptum est eisdem archiepiscopo et episcopo, ut si capitulum ipsum praeceptum nostrum neglexerit adimplere, ipsi eum ad id monitione praemissa per censuram ecclesiasticam appellatione remota compellant.



LXIII. EPISCOPO DE JACINTHO. Ut obediat eidem archiepiscopo. (Laterani, XV Kal. Junii.)
[Col. 0589B]

Cum venerabilem fratrem nostrum Corinthiensem archiepiscopum ad propria cum gratiae nostrae plenitudine remittamus, fraternitati tuae per apostolica scripta mandamus, quatenus eidem tanquam metropolitano tuo debitam obedientiam et reverentiam impendere non omittas. Alioquin noveris nos venerabili fratri nostro episcopo Cephaloniae et dilectis filiis archidiacono et magistro L. canonico de Andrevilla in mandatis dedisse ut te ad id monitione praemissa per censuram ecclesiasticam appellatione remota compellant.

Datum Laterani, XV Kal. Junii, pontificatus nostri anno decimo quinto.

Scriptum est super hoc eisdem ut si dictus episcopus [Col. 0589C] de Jacintho quod mandatum est ei neglexerit adimplere, ipsi cum ad id monitione praemissa per censuram ecclesiasticam appellatione remota compellant. Quod si non omnes, etc., tu ea frater episcope, cum eorum altero, etc.



LXIV. EPISCOPO CEPHALONIAE. Super eodem. (Laterani, XV Kal. Junii.)

Cum venerabilem fratrem nostrum Corinthiensem archiepiscopum, etc., ut supra in eumdem modum, usque impendere non omittas. Alioquin noveris [Col. 0589D] nos archiepiscopo Patracensi et archidiacono et magistro L. canonico de Andrevilla in mandatis dedisse ut te ad id monitione praemissa per censuram ecclesiasticam appellatione remota compellant.

Datum Lateram, XV Kal. Junii, pontificatus nostri anno decimo quinto.

In eumdem modum scriptum est eisdem. Cum venerabilem, etc., usque non omittat. Quocirca discretioni vestrae per apostolica scripta mandamus quatenus si dictus episcopus praeceptum nostrum neglexerit adimplere, vos eum ad id monitione praemissa per censuram ecclesiasticam appellatione post posita compellatis. Quod si non omnes, etc., tu ea, frater archiepiscope, cum eorum altero, etc.



LXV. NOBILI VIRO GAUFRIDO DE VILLA ARDUINI. Ut restituat bona Ecclesiae Corinthiensi. (Laterani, XV Kal. Junii.)
[Col. 0590A]

Cum quaedam casalia, possessiones, homines, abbatias, ecclesias, etc., alia bona Corinthiensis Ecclesiae dicaris non sine tuae periculo animae ac ipsius praejudicio retinere, nobilitatem tuam, monendam duximus et hortamur, per apostolica tibi scripta mandantes quatenus illius intuitu qui tibi manus suas magnifice ampliavit, ac pro reverentia beati Petri et nostra, venerabili fratri nostro Corinthiensi archiepiscopo restituens ipsa bona, et compellens ad restitutionem debitam alios potestate tibi tradita detentores, eumdem archiepiscopum et [Col. 0590B] Ecclesiam suae curae commissam taliter contra impugnatorum malitiam protegas et defendas quod ipsa Ecclesia sub tuo patrocinio ab incursibus hostium conquiescat, et tua exinde prudentia possit non immerito commendari. Alioquin venerabilibus fratribus nostris Thebano archiepiscopo et episcopo et dilecto filio decano Davaliensibus dedimus in mandatis ut te ad id monitione praemissa per censuram ecclesiasticam appellatione remota, justitia mediante, compellant.

Datum Laterani, XV Kal. Junii, pontificatus nostri anno decimo quinto.

In eumdem modum scriptum est super hoc eisdem, usque non immerito commendari. Quocirca discretioni vestrae per apostolica scripta mandamus quatenus [Col. 0590C] si dictus nobilis mandatum nostrum neglexerit adimplere, vos eum ad id monitione praemissa per censuram ecclesiasticam appellatione remota, justitia mediante, cogatis. Quod si non omnes, etc., duo vestrum, etc.



LXVI. NOBILI VIRO O. DE ROCCA. De eodem. (Laterani, XV Kal. Junii.)

Cum quaedam casalia, possessiones, homines, etc., ut supra, usque non immerito commendari. Alioquin venerabilibus fratribus nostris Thebano archiepiscopo et episcopo et dilecto filio decano Davaliensibus dedimus in mandatis ut te ad id monitione [Col. 0590D] praemissa per censuram ecclesiasticam appellatione remota, justitia mediante, compellant

Datum Laterani, XV Kal. Junii, pontificatus nostri anno decimo quinto.

In eumdem modum scriptum est super hoc eisdem, usque non immerito commendari. Quocirca discretioni vestrae per apostolica scripta mandamus quatenus si dictus nobilis, etc., usque in finem ut in praecedenti conclusione.



LXVII. SANCTAE MARIAE IN REGULA ET SANCTI PAULI ABBATIBUS, ET PRAEPOSITO IMOLENSI. Judices saeculares non posse cognoscere de decimis. (Laterani, X Kal. Junii.)

Dilectus filius praepositus Nonantulanus transmissa [Col. 0591A] nobis conquestione monstravit quod cum venerabilis frater noster Mutinensis episcopus possessores et colonos terrarum de Seneida, quarum decimae ad Nonantulanam plebem pertinere noscuntur, super solutione decimarum ipsarum coram judicibus saecularibus convenisset, idem contra praefatum episcopum super hoc ad dilectum filium abbatem Sancti Stephani et conjudicem suum nostras litteras impetravit: qui praefatis judicibus inhibere curarunt ne in negotio ipso procederent, cum hujusmodi causa ad forum saeculare minime pertineret. Sed memorati judices, eorum inhibitione contempta, homines supradictos in decimarum solutionem sententialiter condemnarunt. Quocirca discretioni vestrae per apostolica scripta mandamus quatenus si [Col. 0591B] est ita, sententias a saecularibus judicibus super re spirituali contra sanctiones canonicas promulgatas auctoritate nostra sublato appellationis obstaculo decernatis irritas et inanes, inhibentes episcopo memorato et clericis suis ne sententiis a saecularibus judicibus super decimis promulgatis utantur. Quod si non omnes, etc., duo vestrum, etc.

Datum Laterani, X Kal. Junii, pontificatus nostri anno decimo quinto.



LXVIII. ABBATI ET FRATRIBUS SANCTAE MARIAE DE PARVO PONTE BRUNDUSIN. PRAEMONSTRATENSIS ORDINIS. Confirmat donationem eis factam. (Laterani, X Kal. Junii.)

[Col. 0591C] Cum a nobis petitur, etc., usque perducatur effectum. Eapropter, dilecti in Domino filii, etc., usque concurrentes assensu, terras, vineas, homines, domum, molendinum et alia bona quae nobilis vir N. de Sancto Audomaro apud Thebas et casale quod dicitur Hermocastrum, pia vobis devotione concessit, sicut ea juste ac pacifice possidetis, vobis et per vos Ecclesiae vestrae auctoritate apostolica confirmamus et praesentis scripti patrocinio communimus. Nulli ergo, etc., confirmationis usque incursurum.

Datum Laterani, X Kal. Junii, pontificatus nostri anno decimo quinto.



XIX. THESSALONICENSI ET PHILIPPENSI ARCHIEPISCOPIS, ET EPISCOPO SITHONIENSI. Scribitur pro episcopo Cardicensi. (Laterani, VIII Kal. Junii.)
[Col. 0591D]

[(43) 1Kb] Olim venerabili fratre nostro Cardicensi episcopo, cum rediisset post labores, captiones et angustias plurimas Romaniam, Jerosolymitani Hospitalis fratribus faciente quasdam obtentas a nobis litteras praesentari super eo quod ipsi episcopatum suum cum castro Cardicensi et res alias detinentes nec restituere volunt ei, nec de perceptis a promotionis suae tempore proventibus, quos in usus proprios converterunt, in aliquo subvenire, ipsi earum latore graviter vulnerato, turpiter ipsas litteras projecerunt, [Col. 0592A] et comminantes ipsum interficere asserebant quod pro nullis litteris vel mandato episcopatum praedictum ei aliquatenus resignarent, quamdam insuper praeter haec detinentes in Armiro cum suis pertinentiis abbatiam quam nos duximus eidem episcopo concedendam. Propter quod idem episcopus factus pauper et ad extremam deductus inopiam, exsul ab episcopatu suo compellebatur et adhuc compellitur mendicare. Verum cum venerabilis frater noster Atheniensis archiepiscopus et conjudices ejus delegati a nobis eumdem episcopum causa rei servandae in possessionem castri praedicti et pertinentiarum ipsius ac casalium omnium et possessionum ad ecclesiam Cardicensem pertinentium induxissent, fratres ipsos, quia contumaciter resistebant, [Col. 0592B] excommunicationis vinculo innodarunt. Cum autem postmodum dictus episcopus et quidam de fratribus Hospitalis coram dilecto filio Benedicto tituli Sanctae Susannae presbytero cardinale, quem eis in nostra praesentia constitutis dedimus auditorem, aliquandiu litigassent, tandem venerabili fratri nostro Neopatrensi episcopo et conjudicibus suis causam super his commisimus terminandam. Qui, sicut praesentatae nobis eorum litterae continebant, legitime in negotio procedentes, post trinam citationem partium, latam in fratres ipsos excommunicationis sententiam, quia nolebant possessiones Cardicensis ecclesiae injuste detentas ipsi episcopo restituere, confirmarunt. Sed ipsi ad consuetae fraudis astutias se vertentes, cum eodem episcopo pariter venerabilis [Col. 0592C] fratris nostri episcopi et dilecti filii archidiaconi Davaliensis arbitrio se taliter, sicut ex eorum litteris accepimus, commiserunt quod nisi videlicet infra festum Pentecostes proximo tunc futurum prolatum ab eis arbitrium observarent, et ducentarum marcarum poenam quae in compromisso statuta fuerat solverent, et excommunicationis praedictae vinculo tenerentur. Implorantibus demum ipsis fratribus a praefato Neopatrensi et suis conjudicibus se absolvi, ac promittentibus praestito juramento quod usque ad festum Pentecostes quod tunc proximo sequebatur possessiones Cardicensis ecclesiae restituerent universas, alioquin datae sententiae subjacerent, ipsi absolventes eosdem, eis ante juramenti [Col. 0592D] praestationem in expensis factis ab eodem episcopo condemnatis firmiter injunxerunt ut fructus ab ipsius episcopi promotione perceptos ei restituere integre procurarent.

Qui juramenti religione contempta, non solum dictas possessiones restituere noluerunt, verum etiam excommunicationis sententiam, in quam eos conditio praemissa reduxit, penitus contemnentes, a divinorum celebrationibus hactenus non cessarunt. Accedentes igitur ad locum personaliter ipsi arbitri, sicut nobis eorum litterae reserarunt, taliter sunt utriusque partis intellectis rationibus arbitrati quod tertiam partem castri Cardicensis cum libero introitu [Col. 0593A] et exitu suo, prout in instrumento confecto exinde continetur, episcopo adjudicarunt eidem; ita quod ipsi fratres totum castrum perficere, munire ac tueri amodo suis sumptibus tenerentur, usum aquae cisternae consistentis ibidem communem episcopo et fratribus decernentes. Ecclesiam vero castri ejusdem, cum territorio circa se certis finibus intercluso, eidem episcopo per arbitrium concesserunt. Et cognito per testes idoneos quod domus de Armiro, quae Valestino dicitur, fuerat abbatia, ipsam sine crustica adjudicaverunt eidem episcopo perpetuo possidendam, mandantes ut ipsius episcopi homines, cum rebus ablatis eisdem, ei sine difficultate qualibet redderentur, et injungentes insuper quod duo molendina cum perceptis ex eis medio tempore [Col. 0593B] fructibus et quingentas libras purgati bombasii restituerent ipsi episcopo, cum quorumdam fructuum quantitate. In fructibus quoque, quos de terra ipsius episcopi a promotionis suae tempore per indigenas loci juratos fratres ipsos percepisse constabat, et in expensis quas eorum faciente malitia idem episcopus in eundo et redeundo a sede apostolica fuerat subire coactus, fratres condemnantes eosdem, de medietate usque ad festum Pentecostes proximo tunc futurum, et de residuo usque ab subsequens festum Assumptionis beatae Virginis a fratribus ipsi episcopo decreverunt. Ex hujus ergo prolatione arbitrii moti plurimum fratres ipsi, alterum arbitrorum, episcopum scilicet, interficere sunt conati; alteri vero ad partes eorum ad pronuntiandum arbitrium [Col. 0593C] accedenti, quia reprehendit eosdem ex eo quod saepefato Cardicensi, qui ad suam justitiam prosequendam in festo Pentecostes ad locum accesserat, mortis insidias praepararunt, gravibus praemissis contumeliis sunt carceris angustiam comminati. Caeterum, cum demum ipsi judices ad episcopi clamores ipsius ad locum personaliter accedentes, ipsum in possessionem quorumdam casalium, possessionum, hominum et decimarum, quae per depositiones plurium fide dignorum testium pertinere constabat ad Cardicensem ecclesiam, induxissent, fratres praedicti non solum ea in quorum possessionem idem episcopus per eosdem delegatos inductus exstitit tenuerunt, verum etiam quibusdam aliis [Col. 0593D] possessionibus et rebus ecclesiae Cardicensis, quarum ipse pacifica possessione gaudebat, per violentiam spoliarunt, insurgentes cum armatorum multitudine in delegatos eosdem et ad internecionem eorum tam Latinorum quam Graecorum populum concitantes.

Qui cum postmodum elapso mense et amplius eumdem episcopum ad nostram audientiam appellassent, suae appellationi terminum praefigentes, ipse episcopus nostro se curavit conspectui praesentare; sed ipsi Hospitalarii nec venerunt, nec miserunt aliquem responsalem. Propter quod idem episcopus, praeter alia, passus est damna plurima et expensas. Cum igitur saepefatus episcopus, qui pro ecclesiae suae jure tuendo captiones, spoliationes, alia quoque [Col. 0594A] gravia pericula terra et mari saepius est perpessus, jam non possit ulterius, exhaustus rebus et affectus angustiis, laborare, praesertim cum quoties novos praeceptores ad partes illas contingit accedere, toties ipsius angustiae innoventur, nobis humiliter supplicavit ut ejus laboribus et periculis finem imponere dignaremur. Quocirca fraternitati vestrae per apostolica scripta praecipiendo mandamus quatenus praedictum episcopum in possessionem rerum petitarum causa rei servandae auctoritate apostolica inducatis, et inductum tueri per districtionem ecclesiasticam firmiter procuretis, et dictos fratres ad poenam ducentarum marcarum in compromisso statutam eidem episcopo persolvendam per censuram canonicam compellentes, eosdem sicut excommunicatos [Col. 0594B] faciatis ab omnibus arctius evitari, et ne illi qui talia praesumpserunt, de sua valeant malitia gloriari, ipsos ad satisfaciendum nobis de contemptu cum vestrarum testimonio litterarum ad nostram praesentiam dirigatis, contradictores, si qui fuerint, per excommunicationis sententiam compescendo. Sublato in omnibus supradictis omni subterfugio appellandi. Quod si non omnes, etc., duo vestrum ea nihilominus exsequantur.

Datum Laterani, VIII Kal. Junii, pontificatus nostri anno decimo quinto.



LXX. ABBATI ET FRATRIBUS DE LOCEDIO. Restituitur eis quaedam possessio. (Laterani, VIII Kal. Junii.)

[Col. 0594C] Dilectus filius nobilis vir W. marchio Montisferrati sua nobis insinuatione monstravit quod clarae memoriae pater ejus, dum adhuc viveret, monasterio vestro coenobium de Curhiat, quod erat in regno suo prope Thessalonicam constitutum, cum assensu bonae memoriae Soffridi tituli Sanctae Praxedis presbyteri cardinalis, tunc apostolicae sedis legati, quantum in eo fuit, pro suorum concessit remedio peccatorum: quod etiam idem cardinalis prout potuit confirmavit. Postmodum autem dilecto filio fratre Rog. monacho vestro cum quibusdam aliis fratribus suis illud vice Locediensis monasterii possidente, charissimus in Christo filius noster Constantinopolitanus imperator illustris praedictos fratres de [Col. 0594D] monasterio ipso violenter ejecit. Quia vero dissolvi nolumus nec debemus quod in favorem religionis factum est intuitu pietatis, venerabilibus fratribus nostris Philippensi et de Serra archiepiscopis nostris damus litteris in mandatis quatenus monasterium ipsum vobis restituere obstaculo appellationis sublato procurent, contradictores censura ecclesiastica compescendo. Nos enim volentes ut ordinis Cisterciensis religio, quae tanquam vitis abundans palmites suos longe lateque diffudit, et velut lucerna non absconsa sub modio perlucide radios claritatis ostendit, in Romaniae partibus propagetur, ut oves quae de novo sunt in unum reductae, patrem qui est in coelis glorificent, cum Latinos viderint sanctioris vitae propositum elegisse, statuimus quod per vos in [Col. 0595A] dicto monasterio de caetero serventur Cisterciensis ordinis instituta, ut temporibus nostris melius in partibus illis religio Christiana proficiat, et instituta regularia per vos de die in diem et propagentur fortius et amplius convalescant. Decernimus ergo ut nulli omnino hominum, etc., usque incursurum.

Datum Laterani, VIII Kal. Junii, pontificatus nostri anno decimo quinto.

Scriptum est in eumdem modum Philippensi et Sarrensi archiepiscopis. Dilectus filius nobilis vir W. marchio Montisferrati, etc., usque intuitu pietatis, fraternitati vestrae per apostolica scripta mandamus quatenus monasterium ipsum fratribus de Locedio, sublato cujuslibet appellationis obstaculo, restituere procuretis, contradictores censura ecclesiastica [Col. 0595B] compescendo. Nos enim volentes, etc., usque amplius convalescant.

In eumdem fere modum scriptum est super hoc imperatori Constantinopolitano illustri. Dilectus filius nobilis vir W. marchio Montisferrati, etc., usque intuitu pietatis, serenitatem tuam rogamus atque monemus, per apostolica tibi scripta mandantes quatenus dictos fratres super dicto monasterio non molestes, sed eos habens propensius commendatos, a malefactorum incursibus protegas et defendas. Nos enim volentes, etc., usque amplius convalescant.



LXXI. NOBILI VIRO GAUFRIDO DE VILLA ARDUINI PRINCIPI ACHAIAE. Ejusdem argumenti cum epistola 69. (Laterani, VIII Kal. Junii.)
[Col. 0595C]

Cum plerunque expediat ut mandati ecclesiastici contemptores ad observandum quod ecclesiastica censura decrevit temporalis terrore gladii compellantur, nobilitatem tuam rogandam duximus atque monendam quod, cum nos venerabilem fratrem nostrum Cardicensem episcopum in possessionem rerum illarum, de quibus inter ipsum ex parte una et fratres Hospitalis Jerosolymitani ex altera quaestio vertebatur, mandamus induci, eum in eadem possessione manuteneas et tuearis inductum, non permittens ipsum super eadem possessione a dictis fratribus vel aliis molestari.

[Col. 0595D] Datum Laterani, VIII Kal. Junii, pontificatus nostri anno XV.

In eumdem modum scriptum est nobili viro comiti Bertholdo. Cum plerumque, etc., usque molestari.

In eumdem modum scriptum est illustri Constantinopolitano imperatori. Cum ad vindictam malefactorum, laudem vero bonorum, gladium susceperis bajulandum, et plerumque expediat ut mandati ecclesiastici contemptores, etc., usque compellantur, serenitatem tuam rogandam duximus atque monendam quatenus cum nos venerabilem fratrem nostrum Cardicensem episcopum, etc., usque molestari.



LXXII. ARCHIEPISCOPO LARISSENO. Ecclesia Dimitriac. commendatur episcopo Cardicensi. (Laterani, VIII Kal. Junii.)
[Col. 0596A]

Venerabilis frater noster Cardicensis episcopus proposuit coram nobis quod tu ad mandatum nostrum Dimitriacensem Ecclesiam cum suis pertinentiis eidem multam inopiam patienti liberaliter contulisti. Volentes igitur factum tuum per te ipsum fortius stabiliri, fraternitati tuae per apostolica scripta praecipiendo mandamus quatenus quod per te auctoritate nostra provide noscitur esse factum, firmiter facias observari.

Datum Laterani, VIII Kal. Junii, pontificatus nostri anno decimo quinto.



LXXIII. ARCHIEPISCOPO LARISSENO, ET EPISCOPO SITHONIENSI, ET ARCHIDIACONO CERMOPILENSI. Adversus archiepiscopum Patracensem. (Laterani, VIII Kal. Junii.)
[Col. 0596B]

Venerabilis frater noster Cardicensis episcopus proposuit coram nobis quod, cum pro venerabili fratre nostro Patracensi archiepiscopo ad sedem apostolicam laborando graves labores subierit et expensas, idem archiepiscopus recompensare sibi pro laboribus et expensis quas subiit contradicit, contra juramentum praestitum veniendo. Ideoque discretioni vestrae per apostolica scripta mandamus quatenus partibus convocatis audiatis causam, et appellatione [Col. 0596C] postposita fine canonico terminetis, facientes quod decreveritis per censuram ecclesiasticam firmiter observari. Testes autem, etc., usque testimonium perhibere. Quod si non omnes, etc., duo vestrum, etc.

Datum Laterani VIII Kalend. Junii, pontificatus nostri anno decimo quinto.



LXXIV. ILLUSTRI CONSTANTINOPOLITANO IMPERATORI. Ne foveat excommunicatos. (Laterani, X Kal. Junii.)

Honori tuae celsitudinis non credimus expedire ut qui suis excessibus provocant iram Dei, sustinentes excommunicationis sententiam in se ferri, sub imperiali gratia foveantur; quia cum in eos quos ecclesiastica [Col. 0596D] censura non corrigit saecularis sit gladius exerendus, si eos quos Ecclesia persequitur confoveres, institutionibus divinis contrarius videreris. Cum igitur, sicut accepimus, in Constantinopolitano imperio nonnulli consistant qui ex Ecclesiarum destructionibus ac aliis excessibus excommunicationis sententiam incurrerunt, quos mentis caecitate correptos resipiscere contemnentes debes, tanquam princeps catholicus, a pertinaci proposito temporalis terrore gladii revocare, celsitudinem tuam rogandam duximus et monendam quatenus hujusmodi homines non foveas vel sustineas, sed corrigas et compescas tanquam salutis propriae contemptores, ipsos ad mandatum Ecclesiae minis et terroribus, monitione non proficiente, reducens.

[Col. 0597A] Datum Laterani, X Kal. Junii, pontificatus nostri anno decimo quinto.



LXXV. ARCHIEPISCOPO THESSALONICENSI, ET CARDICENSI ET SITHONIENSI EPISCOPIS. De restituendis abbatiis et aliis. (Laterani, X Kal. Junii.)

[(44) 1Kb] Sicut venerabiles fratres nostri Philippensis, Sarrensis, Thessalonicensis, Larissensis, Atheniensis, Corinthiensis, et Patracensis archiepiscopi et eorum suffraganei sua nobis relatione monstrarunt, cum venerabilibus fratribus nostris Thebano et Neopatrensi archiepiscopis et dilecto filio Nazarocensi electo dederimus in mandatis ut detentores [Col. 0597B] abbatiarum, monasteriorum, ecclesiarum, decimarum, et aliarum possessionum pertinentium ad eosdem, tam Latinos quam Graecos, qui jus in eis habere se asserunt patronatus, ad restitutionem dictarum rerum monitione praemissa per censuram ecclesiasticam appellatione remota compellere procurarent et facerent ipsos, humano timore postposito, ab hujusmodi praesumptione cessare, praefati archiepiscopi et electus mandatum apostolicum exsequi non curarunt in eorumdem praejudicium et gravamen. Volentes igitur id per vestram sollicitudinem exsecutioni mandari, discretioni vestrae per apostolica scripta praecipiendo mandamus quatenus praemissa secundum formam prioris mandati nostri taliter exsequi procuretis quod jam dicti archiepiscopi et [Col. 0597C] eorum suffraganei super his non cogantur amplius laborare, et vos de virtute obedientiae possitis non immerito commendari. Quod si non omnes, etc., duo vestrum ea, etc.

Datum Laterani, X Kal. Junii, pontificatus nostri anno decimo quinto.



LXXVI. CARDICENSI ET SITHONIENSI EPISCOPIS ET ARCHIDIACONO DAVALIENSI. De libertate testandi in favorem Ecclesiarum. (Laterani, X Kal. Junii.)

[(45) 1Kb] Ad nostram noveritis audientiam pervenisse quod charissimus in Christo filius noster Henricus [Col. 0597D] Constantinopolitanus imperator illustris constitutionem suis baronibus edidit quae vergit in periculum animarum, et est contraria prorsus ecclesiasticae libertati, videlicet ut nullus possit de suis possessionibus in vita vel ultimo testamento aliquid ecclesiis elargiri. Cum igitur constitutio hujusmodi tam divinis quam humanis sit legibus inimica, discretioni vestrae per apostolica scripta mandamus quatenus ipsam auctoritate nostra decernatis frivolam et inanem et penitus non servandam.

Datum Laterani, X Kal. Junii, pontificatus nostri anno decimo quinto.



LXXVII ARCHIEPISCOPO THEBANO, ET DAVALIENSI ET ZARATONIENSI EPISCOPIS. De thesauro Ecclesiae Corinthiensis. (Laterani, VIII Kal. Junii.)
[Col. 0598A]

Venerabilis frater noster Corinthiensis archiepiscopus proposuit coram nobis quod, cum nobilis vir Theodorus Graecus quondam dominus Corinthi, de proditione convictus, castrum de Argos nuper tradiderit, quod tenebat, thesaurus Corinthiensis Ecclesiae, quem illuc idem Graecus detulerat, est inventus ibidem; quem nobiles viri Gaufridus princeps Achaiae, Odo de Rocca, et quidam alii Latini Thebanae et Corinthiensis dioecesum in propriae salutis [Col. 0598B] dispendium detinentes, eidem Ecclesiae restituere contradicunt. Ideoque fraternitati vestrae per apostolica scripta mandamus quatenus nobiles supradictos et alios, ut thesaurum ipsum Ecclesiae restituant antedictae, monitione praemissa per censuram ecclesiasticam, sicut justum fuerit, appellatione remota cogatis. Testes autem, etc., usque testimonium perhibere. Quod si non omnes, etc., duo vestrum ea, etc.

Datum Laterani, VIII Kal. Junii, pontificatus nostri anno decimo quinto.



LXXVIII. EPISCOPO, DECANO ET ARCHIDIACONO DAVALIENSIBUS. Ut de pecunia episcopo credita cognoscant. (Laterani, IX Kal. Junii.)
[Col. 0598C]

Dilectus filius N. canonicus Dominici sepulcri Jerosolymitani, prior Sancti Demetrii Thessalonicensis, sua nobis exposuit quaestione quod, cum bonae memoriae Thebano archiepiscopo quamdam summam pecuniae mutuo concessisset, ac per ipsum duo nobis exameta census nomine destinasset, credita sibi quadam summa pecuniae pro suis agendis apud sedem apostolicam promovendis, quia dictus archiepiscopus interim subtractus est ab hac luce, sibi de praedictis non exstitit satisfactum. Propter quod nobis fuit supplicatum humiliter ab eodem ut venerabilem fratrem nostrum successorem ipsius ad horum redditionem mandaremus apostolicis litteris compelli. Ideoque discretioni vestrae per apostolica scripta [Col. 0598D] mandamus quatenus vocatis ad praesentiam vestram quos propter hoc videritis evocandos, et inquisita diligentius veritate, quod justum fuerit appellatione remota usuris cessantibus statuatis, facientes quod decreveritis per censuram ecclesiasticam firmiter observari. Testes autem, etc., usque perhibere testimonium veritati. Quod si non omnes, etc., tu, frater episcope, cum eorum altero, etc.

Datum Laterani, IX Kal. Junii, pontificatus nostri anno decimo quinto.



LXXIX. AMATAE ABBATISSAE MONASTERII SANCTAE MARIAE ET SANCTORUM MATTHAEI APOSTOLI ET ANTONII IN LOCO QUI DICITUR FONSADLUMUM IN ESCULANA DIOECESI CONSTITUTI, EJUSQUE SORORIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, VII Kal. Junii.)
[Col. 0599A]

Prudentibus virginibus, etc., usque sacrae religionis enervet. Eapropter, dilectae in Christo filiae, vestris justis postulationibus clementer annuimus, et praefatum monasterium Sanctae Dei genitricis et virginis Mariae et Sanctorum Matthaei apostoli et Antonii, in quo divino estis obsequio, etc., usque [Col. 0599B] communimus. In primis siquidem statuentes ut ordo monasticus, qui secundum Deum et beati Benedicti regulam atque institutionem Cisterciensium fratrum in eodem monasterio, etc., usque inviolabiliter observetur. Praeterea quascunque possessiones, quaecunque bona, etc., usque illibata permaneant; in quibus haec, etc., usque vocabulis: Locum ipsum in quo praefatum monasterium situm est cum omnibus pertinentiis suis, vineam et hortum de Fonte ulmi, vineam de colle super prata, beneficium et totum tenimentum quod fuit filiorum Petri Actonis Massonis, in Toleniaco molendinum in loco qui dicitur Beblum, vineam et terram quae fuit de beneficio Benedicti Tiniosi, medietatem totius [Col. 0599C] tenimenti quod olim fuit Deuteguardi Ardengi cum domibus et hominibus et aliis pertinentiis suis, campum de Panicale cum vinea et terra in praedicto loco Toleniaco, terram quae jacet in pertinentiis de Octavo, campum de Murro, terram de Cantalupo, vineam quae fuit Raynaldi Leonis in colle de ulmo. In pertinentiis mercati, et infra civitatem Esculanam in Truvo, domum quae fuit ejusdem Raynaldi, terram quae fuit Vinciguerrae Aquae vivae, et terram de colle Tuccini. In valle Truncti duas grangias cum omnibus pertinentiis et appendiciis suis; ecclesiam Sancti Petri in Caprano, cum decimis, possessionibus, tenimentis et omnibus rationibus pertinentibus ad eamdem, quam idem monasterium antequam Cisterciensis ordinis instituta susciperet [Col. 0599D] possidebat, cum pratis, vineis, terris nemoribus, usuagiis et pascuis in bosco et plano, in aquis et molendinis, in viis et semitis, et omnibus aliis libertatibus et immunitatibus suis. Sane laborum vestrorum quos propriis manibus, etc., usque extorquere praesumat. Ad haec, personas liberas et absolutas e saeculo fugientes liceat vobis in monasterio vestro ad conversionem recipere et eas absque contradictione aliqua retinere. Prohibemus insuper ut nulli sororum vestrarum, etc., usque nullus audeat retinere. Illud districtius inhibentes ne terras seu quodlibet beneficium, etc., usque eas irritas esse censemus. Insuper auctoritate apostolica inhibemus [Col. 0600A] ne ullus episcopus, etc., usque se aliquatenus intromittat. Si vero episcopus in cujus parochia, etc., usque vobis conferre renuerit, licitum sit vobis omnia ab alio episcopo percipere quae a vestro fuerint indebite denegata. Pro consecrationibus vero altarium, etc., usque propriis episcopis in posterum generetur. Quia vero interdum proprii episcopi copiam non habetis, etc., usque recipere valeatis. Porro si episcopi vel alii ecclesiarum rectores, etc., usque indulta prolatam duximus irritandam; nec litterae illae firmitatem habeant, etc., usque constiterint impetrari. Praeterea cum commune interdictum terrae fuerit, etc., usque divina officia celebrare. Paci quoque et tranquillitati, etc., usque audeat exercere. Praeterea omnes libertates, etc., [Col. 0600B] usque et praesentis scripti privilegio communimus. Decernimus ergo ut nulli omnino hominum, etc., usque usibus omnimodis profutura, salva sedis apostolicae auctoritate et in praedicta ecclesia Sancti Petri in Caprano dioecesani episcopi canonica justitia. Si qua igitur in futurum, etc., usque districtae subjaceat ultioni. Cunctis autem eidem loco, etc., usque praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, VII Kal. Junii, indictione XV, Incarnationis Dominicae anno 1212, pontificatus vero domini Innocentii papae III anno decimo quinto.



LXXX. THESSALONICENSI ET PHILIPPENSI ARCHIEPISCOPIS, ET EPISCOPO SITHONIENSI. Ejusdem argumenti cum epistola 69. (Laterani, VII Kal. Junii.)
[Col. 0600C]

Venerabilis frater noster Cardicensis episcopus nobis humiliter supplicavit ut, cum fratres hospitalis Jerosolymitani, qui eum super causa quae inter ipsos et eumdem episcopum vertebatur ad nostram audientiam appellarunt, nec venerint, nec miserint aliquem ad appellationem interpositam prosequendam, ipso episcopo apud nos diutius post praefixum terminum exspectante, sibi de damnis et expensis quas ex ipsius prosecutione appellationis incurrit satisfieri faceremus. Ideoque fraternitati vestrae per apostolica scripta mandamus quatenus vocatis [Col. 0600D] qui fuerint evocandi, et auditis hinc inde propositis, quod justum fuerit appellatione postposita statuatis, facientes quod decreveritis per censuram ecclesiasticam firmiter observari. Quod si non omnes, etc., duo vestrum, etc.

Datum Laterani, VII Kal. Junii, pontificatus nostri anno decimo quinto.



LXXXI. ABBATI SANCTI PAULI. De divisione parochiarum. (Laterani, VIII Kal. Junii.)

[(46) 1Kb] Cum Lateranensem et sanctorum quatuor Coronatorum Ecclesiarum parochias certis duxerimus [Col. 0601A] limitibus terminandas, et ecclesia Sancti Nicolai de Formis, quae ad monasterium tuum spectat, inter hos limites parochiam possidere dicatur, auctoritate praesentium declaramus quod per limitationem hujusmodi nullum eidem ecclesiae in sua parochia volumus praejudicium generari; quia res inter alios acta praejudicare non debet aliis secundum legitimas sanctiones.

Datum Laterani, VIII Kal. Junii, pontificatus nostri anno decimo quinto.



LXXXII. HELENENSI EPISCOPO. De negotio Durandi de Osca et sociorum. (Laterani, VII Kal. Junii.)

[(46*) 1Kb] Dilectus filius Durandus de Osca in nostra [Col. 0601B] praesentia constitutus et D. de Naiaco et Guillelmus Sancti Antonini et alii pauperes catholici suis nobis litteris intimarunt quod ad exhortationem eorum nonnulli tuae dioecesis de suis excessibus poenitentiam agere cupientes, post confessionem peccatorum suorum, pro posse suo proposuerunt restituere quidquid possident minus juste nec non male quaelibet acquisita, non habendo proprium, sed omnia in communi, et nemini malum de caetero inferentes, castitatem seu virginitatem observare promittunt, a mendacio et juramento illicito abstinendo, tunicis quoque albis vel griseis uti proponunt sub disciplina et visitatione catholicorum pauperum permansuri; in fulcris autem, nisi eos ad id infirmitas coegerit, non cubabunt; et a festo Sanctorum Omnium usque [Col. 0601C] ad Nativitatem Dominicam jejunantes in qualibet sexta feria, nisi forte Natalem Domini aut Epiphaniam seu aliud festum habens vigiliam evenire contingat, a piscibus abstinebunt; secunda vero, quarta feria, et Sabbato, nisi Natalis Domini intervenerit, carnibus non vescentur, nec in Quadragesima ante Pascha comedent pisces, Dominicis diebus exceptis; octo diebus ante Pentecosten vacabunt jejuniis, et alia jejunia observabunt a sancta Romana Ecclesia instituta; singulis quoque diebus Dominicis exhortationis verbum convenient audituri, et septies orantes in die, quindecies Pater noster et Credo in Deum ac Miserere mei, Deus qui litterati fuerint decantabunt; et clerici, prout eis convenit, [Col. 0601D] canonicas horas Domino Deo solvent. Et quoniam sex opera pietatis proficiunt ad salutem, proposuerunt pro Deo pauperibus deservire; quorum quidam in haereditate propria vult domum construere, in qua ex parte una viris, et ex alia mulieribus religiosis mansio competens habeatur, et juxta illam sit nihilominus xenodochium, in quo reficiantur fessi et pauperes recreentur, juventur infirmi, et nutriantur infantes a matribus derelicti, et mulieres pauperes laborantes in partu, donec abire valeant, sustententur in eo, ac juxta possibilitatem domus ipsius adveniente hieme praebeantur pauperibus indumenta; pannos quoque ad quinquaginta [Col. 0602A] lectos de suis justis rebus ministrabit ibidem, et Ecclesiam, ubi fratres domus ipsius possint audire divina, in honore Dei genitricis Mariae juxta domum ipsam construi faciet, quae in signum subjectionis apostolicae sedi reddet unum Bisantium annuatim. Unde nobis humiliter supplicarunt ut exsequendi praedicta licentiam eis concedere dignaremur. Nos igitur attendentes quod haec omnia sunt in se bona, fraternitati tuae per apostolica scripta mandamus quatenus, cum loci dioecesanus existas, cognita plenius veritate, si ea emanare cognoveris de fonte catholicae puritatis, ipsis assensum super his auctoritate nostra praebeas et favorem; proviso prudenter ut quod de verbo exhortationis singulis diebus Dominicis audiendo praedicitur, taliter et a [Col. 0602B] talibus fiat quod derogari non possit fidei orthodoxae seu canonicae disciplinae; adhibita nihilominus prudenti cautela inter viros et mulieres de quibus mentio est praemissa, ut utrorumque ad alteros accessus haberi nequeat illicitus vel suspectus. Illudque diligenter observa, quod memorati viri dicuntur sub disciplina et visitatione catholicorum pauperum permansuri, ut hujusmodi disciplina et visitatio sanae doctrinae conveniant et ecclesiasticae honestati.

Datum Laterani VII Kal. Junii, pontificatus nostri anno decimo quinto.



LXXXIII. EPISCOPO, ET ABBATI SANCTI VICTORIS, ET CANCELLARIO PARISIENSI. Scribitur pro comite Nivernensi. (Laterani, III Kal. Junii.)
[Col. 0602C]

[(47) 1Kb] Cum nuper vobis contra insolentiam nobilis viri comitis Nivernensis Virziliacense monasterium opprimentis sub certa forma direxerimus scripta nostra, dilectus filius magister J. clericus, diligens et fidelis procurator ipsius, formam ipsam intelligens, gravi fuit dolore turbatus, humiliter nobis supplicans, cautionem quam poterat offerendo, ut quod mandabamus in illis de inquisitione consanguinitatis inter eumdem comitem et comitissam auctoritate apostolica facienda, de litteris illis adimere dignaremur, promittens quod idem comes, voluntate nostra plenius intellecta, cessabit ab indebita molestatione [Col. 0602D] monasterii memorati. Quocirca discretioni vestrae per apostolica scripta mandamus quatenus, si nondum processistis ad inquisitionem hujusmodi faciendam, et ipse comes satisfecerit competenter, sufficienter cavendo quod a procurationis immoderantia, quam ad justum reduci mandavimus moderamen, de caetero conquiescat, vos ad inquisitionem illam minime procedatis. Alioquin mandatum apostolicum exsequi procuretis prout videritis expedire. Quod si non omnes, etc., tu ea, frater episcope, etc.

Datum Laterani, III Kalend. Junii, pontificatus nostri anno decimo quinto



LXXXIV. EPISCOPO ARIMINENSI. Statuta Othonis decernuntur irrita. (Laterani, IX Kal. Junii.)
[Col. 0603A]

Cum ea omnia quae Otho, non jam nominandus imperator, sed impius persecutor, contra clericos vel ecclesias statuit aut statuerit, denuntiaverimus irrita et inania, fraternitati tuae per apostolica scripta mandamus quatenus, si quis concessione, sententia, privilegio, vel mandato ejusdem Othonis uti voluerit in praejudicium vel damnum ecclesiae Ravennatis, tu ipsum ab hujusmodi praesumptione per censuram ecclesiasticam appellatione remota compescas.

Datum Laterani, IX Kal. Junii, pontificatus nostri [Col. 0603B] anno decimo quinto.



LXXXV. EIDEM. Ejusdem argumenti cum superiore. (Laterani, X Kal. Junii.)

Venerabilis frater noster Liniensis [(48) 1Kb] episcopus nobis significare curavit quod, cum O. dictus imperator propter latam in se a nobis excommunicationis sententiam quasdam terras et res alias Liniensis episcopatus comitibus et communi de castro Cario Liniensis dioecesis concessisset, et secundum hoc privilegium suum dedisset eisdem, ipsi comites et commune facientes Liniensem Ecclesiam super his per judices suos sententialiter condemnari, res occuparunt [Col. 0603C] easdem, et distribuerunt pro velle aliis possidendas in enorme sui et Liniensis Ecclesiae detrimentum. Quocirca fraternitati tuae per apostolica scripta mandamus quatenus quidquid occasione privilegiorum praedicti excommunicati noveris attentatum in praejudicium Ecclesiae Liniensis, auctoritate apostolica sublato appellationis obstaculo non differas irritare, et ne dicti comes et commune privilegiis ipsis utantur, eis firmiter inhibere procures, contradictores, si qui fuerint, vel rebelles per censuram ecclesiasticam appellatione postposita compescendo.

Datum Laterani, X Kal. Junii, pontificatus nostri anno decimo quinto.



LXXXVI. PRIORI ET CAPITULO DOMINICI SEPULCRI JEROSOLYMITANI. Confirmatur quaedam compositio. (Laterani, VII Kal. Junii.)
[Col. 0603D]

Cum a nobis petitur, etc., usque perducatur effectum. Eapropter, dilecti in Domino filii, vestris justis precibus grato concurrentes assensu, compositionem inter vos ex una parte et venerabilem fratrem nostrum Thessalonicensem archiepiscopum ex altera super ecclesia Sancti Demetrii Thessalonicensis amicabiliter initam, sicut sine pravitate provide acta est et ab utraque parte sponte recepta, auctoritate apostolica confirmamus et praesentis scripti patrocinio communimus. Ad majorem autem cautelam, [Col. 0604A] litterarum tenorem quas idem archiepiscopus nobis transmisit de verbo ad verbum praesenti paginae duximus inserendum. »Sanctissimo Patri et domino Innocentio Dei gratia sacrosanctae et universalis Ecclesiae summo pontifici G. ejusdem patientia et vestra Thessalonicensis Ecclesiae minister, licet indignus, seipsum ad pedes cum obedientia filiali. Cum propter schismaticam inobedientiam summi Regis vindicta terram Graecorum correctionis funiculo flagellasset, et ipsam de secreto atque inaestimabili consilio suo ad manus reduxisset Latinorum, multi religiosi de diversis partibus accedentes diversa beneficia tam per dominos cardinales quam per principes et barones et alios fideles adepti sunt. Inter quos sacrosancti sepulcri canonici ecclesiam Sancti Demetrii [Col. 0604B] Thessalonicensis quoquo modo gavisi sunt adipisci, quam usque ad inthronizationem meam cum multis laboribus et, ut verum fatear, illi terrae multum necessarii possederunt. Sane quamvis praedicta ecclesia Sancti Demetrii ad jurisdictionem meam pertinere noscatur, tamen ob reverentiam Dominici sepulcri, ubi redemptio humani generis operata est, et ad cujus subventionem crucesignatorum exercitus terram Romaniae dicitur acquisisse, ne etiam dicti canonici sua spe et laboribus penitus fraudarentur, et ut omnis quaestio et controversia, qualis inter me et ipsos super hoc exorta, quae de facili ordine judiciario non poterat tempore instanti propter causae perplexitatem diffiniri, per pacem et aequitatem facilius sopiatur, praesertim cum in saepedicta ecclesia tanti [Col. 0604C] martyris corpore decorata tam favorabilis ecclesiae canonici regulares honorificentius quam saeculares valeant deservire, prudentum virorum fretus consilio, videlicet Ar. Cermopilensis episcopi Sarrensis postulati, W. Nazarocensis electi Philippensis postulati, et magistri R. Citrensis electi, mihi, quantum in me est, visum est utile pariter et honestum ut memorati canonici Dominici sepulcri de universis possessionibus, proventibus, fructibus, redditibus, legatis et eleemosynis quocunque justo modo ad dictam ecclesiam Sancti Demetrii pertinentibus, sicut per instrumenta vel per testes idoneos sive alio justo modo probari legitime poterit, insuper de omnibus illis quae aliquo tempore archiepiscopis [Col. 0604D] Thessalonicensibus nomine ecclesiae praedicti Sancti Demetrii collata fuerunt, vel in posterum conferentur, sicut, ut supra dictum est, legitime probari poterit, talem pro servitio saepedictae ecclesiae percipient portionem qualem canonici Sanctae Sophiae Thessalonicensis metropolis de possessionibus ejusdem percipient, cum eam contigerit ordinari. Domos siquidem quas clerici Sancti Demetrii tempore Graecorum intra Thessalonicam habebant, canonici Sancti sepulcri extra partem possidebunt; oblationes quoque manuales et quaecunque eis legata fuerint nominatim, sive nomine Sancti sepulcri, similiter extra partem recipient. Ea vero quae super tumbam Sancti Demetrii offerentur vel ecclesiae ejusdem [Col. 0605A] nominatim legata fuerint, secundum supradictam divisionem partientur. Adjuncto tantum, quod cum dicti canonici in ecclesia illa capellanos vel clericos pro tempore instituent, sub eadem fidei religione qua ipsis tenebuntur, eis injungent quod nullatenus aliquibus in testamento vel alias persuadebunt ut ipsis canonicis magis quam ecclesiae in praejudicium et damnum archiepiscopi debeant erogare. Expensis, quantum ad sarta tecta vel luminare ecclesiae et justa tumbae custodia, de communi pro rata faciendis. Praeterea prior qui in ecclesia saepedicta Sancti Demetrii pro tempore a patriarcha Jerosolymitano et capitulo suo fuerit delegatus, mihi et successoribus meis canonice intrantibus obedientiam et reverentiam [Col. 0605B] tenebitur exhibere. Matrici insuper Ecclesiae Thessalonicensi et mihi meisque successoribus in dicta ecclesia omni jure et libertate nostra, sicut et in aliis ecclesiis ejusmodi, plenarie reservatis, salva domini patriarchae Jerosolymitani et capituli sui in omnibus obedientia in ipsum priorem et canonicos et alios religioso ibidem commorantes. Igitur cum ordinationes ecclesiarum quae per inferiores praelatos fieri nequeunt, Ecclesiae Romanae, quae disponente Domino, omnium Ecclesiarum mater est et magistra, debeant reservari, dictam compositionem sive dispositionem, quam per me facere vel firmare non praesumpsi, sanctitati vestrae duxi transmittendam, paternitatem vestram flexis genibus mentis exorans attentius et obnixe quatenus causa Dei et [Col. 0605C] ob Dominici sepulcri reverentiam et precum mearum interventu. si sanctitati vestrae competens et honestum videbitur, ipsam auctoritate vestra facere vel inceptam perficere dignemini, et ut majorem habeat firmitatem, eamdem auctoritate praedicta roborantes.« Nulli ergo, etc., confirmationis, etc., usque contraire. Si quis autem, etc., usque incursurum.

Datum Laterani, VII Kalen. Junii, pontificatus nostri anno decimo quinto.



LXXXVII. DECANO, THESAURARIO, ET MAGISTRO SCHOLARUM NIVERNENSIBUS. De procuratione quae debetur pro visitatione. (Laterani, VII Kal. Junii.)

[Col. 0605D] Significavit nobis venerabilis frater noster Bituricensis [Col. 0606A] archiepiscopus quod, cum ex officii sui debito suam ducit provinciam visitandam, nonnullae ecclesiae metropolitico sibi jure subjectae, procurationem debitam sibi denegant exhibere, hoc ad suae negationis defensionem tantummodo allegantes, quod non recordantur se procurationem hujusmodi ejus praedecessoribus exsolvisse, sed nec ab eis aliquando fuisse petitam [(49) 1Kb] . Cum igitur contra procurationem quae ratione visitationis debetur praescribi non valeat, quemadmodum nec contra visitationem ipsam potest aliquo modo praescribi, etsi alius contra eum praescribere posset utramque, discretioni vestrae per apostolica scripta mandamus quatenus rectores ecclesiarum ipsarum ut eidem archiepiscopo ipsas ex officio debito visitanti procurationes [Col. 0606B] quae sibi visitationis ratione debentur exhibeant, nisi aliud rationabile objectum fuerit et ostensum, monitione praemissa per censuram ecclesiasticam appellatione remota cogatis. Quod si non omnes, etc., duo vestrum, etc.

Datum Laterani, VII Kal. Junii, pontificatus nostri anno decimo quinto.



LXXXVIII. BITURICENSI ARCHIEPISCOPO. De congrua portione presbyterorum parochialium. (Laterani, XI Kal. Junii.)

Ad nostram noveris audientiam pervenisse quod patroni [(49*) 1Kb] parochialium ecclesiarum tuae dioecesis [Col. 0606C] [(50) 26Kb] tantum de proventibus [(51) 1Kb] sibi retinent earumdem quod sacerdotes ministrantes in eis non possunt de residuo sustentari. Propter quod nonnullae remanent pastoribus [(52) 1Kb] destitutae, eo quod non sunt qui curam velint recipere [(53) 1Kb] earumdem. Quocirca fraternitati tuae per apostolica scripta mandamus quatenus patronos ecclesiarum ipsarum, ut de illarum proventibus sacerdotibus in eisdem ministrantibus congruam provisionem [(54) 1Kb] assignent, moneas et inducas, ipsos ad id, si necesse fuerit, per censuram ecclesiasticam appellatione remota compellens; cum non ad opus patronorum [(55) 1Kb] , sed ad opus potius servientium in eisdem, fuerint ecclesiis redditus deputati.

Datum Laterani, XI Kal. Junii, pontificatus nostri [Col. 0606D] anno decimo quinto.



LXXXIX. ABBATI DE MACENEIRA VISIENSIS DIOECESIS, CANTORI ET P. RODERICI CANONICO COLIMBRIENSIBUS. De remotione abbatis. (Laterani, V Kal Junii.)
[Col. 0607A]

Diligenter auditis et perspicaciter intellectis quae coram nobis proposita sunt a partibus super intrusione prioris Sancti Petri Auriensis dioecesis in monasterio Cellae novae ac excommunicatione in ipsum a venerabili fratre nostro episcopo Auriensi prolata, et delegatorum processu, qui eumdem electum removerunt a monasterio Cellae novae, ac praescriptam excommunicationis sententiam confirmarunt, pensatis nihilominus natura et qualitate negotii, quibus potius duximus inhaerendum, ipsorum [Col. 0607B] delegatorum sententiam ratam habentes, per apostolica vobis scripta mandamus quatenus eam auctoritate nostra faciatis inviolabiliter observari; contradictores, si qui fuerint, per censuram ecclesiasticam appellatione postposita compescendo. Quod si non omnes, etc. tu, frater episcope, cum eorum altero, etc.

Datum Laterani, V Kalen. Junii, pontificatus nostri anno decimo quinto.



XC. MASSILIENSI EPISCOPO. De negotio Durandi de Olca et sociorum. (Laterani, III Kal. Junii.)

[(56) 1Kb] Cum dilectus filius Durandus de Osca acolytnus [Col. 0607C] et socii sui a secta Waldensium per nos reconciliati sint ecclesiasticae unitati, fraternitati tuae per apostolica scripta mandamus quatenus ipsos infra catholicum gregem admittens, et benigne pertractans, ob notam quam de pristina conversatione contraxerant non permittas eos a quoquam temere molestari; sed ab omni eos infamia et scandalo servans immunes, tam ex litteris testimonialibus quam aliis adminiculis iosos misericorditer adjuves propter Deum.

Datum Laterani, III Kal. Junii, pontificatus nostri anno decimo quinto.

In eumdem modum scriptum est Barchinonensi episcopo. Cum dilectus filius Durandus de Osca, etc., usque propter Deum.

[Col. 0607D] In eumdem modum scriptum est Oscensi episcopo. Cum dilectus filius, etc., usque propter Deum.



XCI. DURANDO DE OSCA ET DURANDO DE NAIACO. Super eodem. (Laterani, IV Kal. Junii.)

Cum quidam de fratribus vestris reconciliati ecclesiasticae unitati, sicut nostris est auribus intimatum, interdum delinquant et vacent operibus inhonestis, discretioni vestrae, de qua firmam fiduciam obtinemus, per apostolica scripta mandamus quatenus cum ipsos contingit excedere, id loci episcopo [Col. 0608A] nuntietis, et de consensu et auctoritate ipsius delinquentium excessus salubriter appellatione postposita corrigatis. Quod si non ambo, etc., alter vestrum ea nihilominus exsequatur.

Datum Laterani, IV Kal. Junii, pontificatus nostri anno decimo quinto.



XCII. ILLUSTRI REGI ARAGONENSI. De eodem. (Laterani, V Kal. Junii.)

Ut illi complaceas in cujus miseratione regni gubernacula suscepisti, te convenit confovere humiles et devotos, et excessus corrigere delinquentium. Inde est quod serenitatem tuam rogamus atque monemus quatenus pauperes catholicos et hospites [Col. 0608B] eorumdem in orthodoxa fide ac pia operatione manentes non permittas a quoquam temere opprimi vel a justitiariis tuis injuste gravari.

Datum Laterani, V Kal. Junii, pontificatus nostri anno decimo quinto.



XCIII. NARBONENSI ARCHIEPISCOPO ET EPISCOPO UTICENSI APOSTOLICAE SEDIS LEGATIS. Super eodem. (Laterani, IV Kal. Junii.)

Cum catholici pauperes Durandus de Osca, Durandus de Naiaco, Guillelmus Sancti Antonini, et socii sui reconciliati ecclesiasticae unitati, quasi nova planta sint benigne fovendi, per apostolica [Col. 0608C] vobis scripta mandamus quatenus vos eis in fide catholica et pia operatione manentibus exhibeatis favorabiles et benignos, et non permittentes eosdem a quoquam indebite molestari, in litteris testimonialibus et aliis adminiculis ipsos propter Deum misericorditer adjuvetis.

Datum Laterani, IV Kal. Junii, pontificatus nostri anno decimo quinto.



XCIV. JANUENSI ARCHIEPISCOPO ET SUFFRAGANEIS EJUS. Super eodem. (Laterani, II Kal. Junii.)

Cum talis esse debeat ars eorum quibus regendae animae committuntur ut non solum a Dominico grege subductas sollicitudine pastorali reducere, verum [Col. 0608D] etiam reductas ad ipsum paterna in eo studeant mansuetudine confovere, procul dubio nobis et vobis est sollicite providendum ut dilecti filii Durandus de Osca et Guillelmus de Sancto Antonino cum sociis suis reconciliatis ecclesiasticae unitati taliter foveantur in ipso quod, cum ipsi se laetabuntur ibidem invenire favorem speratae dulcedinis, alii eorum inducantur exemplo errorem suae deserere caecitatis. Quapropter fraternitatem vestram monemus attentius et hortamur, per apostolica vobis scripta praecipiendo mandantes quatenus ipsos procedentes secundum Deum charitative tractetis, nec permittatis [Col. 0609A] eos aut illos qui suum ipsis intuitu charitatis impenderint beneficium in vestris dioecesibus constitutos hujus occasionis praetextu a quoquam temere molestari, contradictores censura ecclesiastica appellatione postposita compescendo. Quod si non omnes, etc., singuli vestrum in dioecesi sua ea nihilominus exsequantur.

Datum Laterani, II Kal. Junii, pontificatus nostri anno decimo quinto.



XCV. SANCTI MARTINI CANONICENSIS [leg. CANIGONEN.] ET SANCTAE MARIAE ELECTENSIS ABBATIBUS, ET W. DECANO IN CONFLUENTI, NARBONENSIS ET HELENENSIS DIOECESUM. De decimis tribuendis hospitali. (Laterani, IV Kal. Junii.)

[Col. 0609B] Ad nostram noveritis audientiam pervenisse quod B. miles decimas quasdam, quas progenitores ac ipse hactenus ab abbate Sancti Genesii tenuerunt, hospitali quod ad sustentationem infirmorum pauperum aedificare proposuit desiderat assignare, si nostrae sederit beneplacito voluntatis. Quocirca discretioni vestrae per apostolica scripta mandamus quatenus dictum militem, ut decimas ipsas ecclesiis illis ad quas noscuntur pertinere resignet, moneatis prudenter et efficaciter inducatis; quod si ad id induci non poterit, et abbatis praedicti et dioecesan episcopi super hoc assensum quiverit obtinere ut eas conferat hospitali praefato, auctoritate nostra concedatis eidem liberam facultatem. Quod si non omnes, etc., duo vestrum ea, etc.

[Col. 0609C] Datum Laterani, IV Kalen. Junii, pontificatus nostri anno decimo quinto.



XCVI. DURANDO DE OSCA, ET DURANDO DE NAIACO, GUILLELMO SANCTI ANTONINI, JO. NARBONENSI, ET B. BITERRENSI, ET ALIIS PAUPERIBUS CATHOLICIS. Recipiuntur sub protectione sedis apostolicae. (Laterani, IV Kal. Junii.)

Cum a nobis petitur, etc., usque perducatur effectum. Eapropter, dilecti in Domino filii, vestris justis postulationibus, etc., usque assensu, personas vestras et specialium amicorum vestrorum in fide catholica et pia operatione manentes ac res eorum sub beati Petri et nostra protectione suscipimus et [Col. 0609D] praesentis scripti patrocinio communimus. Nulli ergo, etc., protectionis, etc., usque incursurum.

Datum Laterani, IV Kal. Junii, pontificatus nostri anno decimo quinto.



XCVII. EPISCOPO ET CAPITULO PETRAGORICENSI. Ut J. de Veteri Morolio in canonicum recipiant. (Laterani, VII Kal. Junii.)

Si circumspectius curaretis advertere quantum sit obedientiae bonum, quantumve ipsius contrarium detestandum, utpote idololatriae sceleri comparatum, mandatum nostrum forsitan citius studeretis effectui mancipare, ut exuto veteri homine, vos in illius transformaretis imaginem qui usque ad mortem factus est obediens Deo Patri, nec vos excusaretis [Col. 0610A] exceptionibus frivolis in ejusdem elusionem mandati. Sane cum pro dilecto filio magistro J. de Veteri Morolio, qui diu cancellariae nostrae servitio laudabiliter insudavit, et laboravit multoties pro Ecclesiae vestrae negotiis promovendis, vobis direxerimus scripta nostra, ut ob reverentiam apostolicae sedis et nostram ipsum in canonicum reciperetis et fratrem, sibi stallum in choro et locum in capitulo assignantes, vos mandatum nostrum surdis auribus transeuntes, sicut dilecti filii prior Grandimontensis et G. archidiaconus et S. Mauricii canonicus Lemovicenses, quos eidem concessimus monitores, per suas nobis litteras intimarunt, quanquam vos monuerint diligenter, id efficere non curastis, per vestras litteras allegantes tenuitatem [Col. 0610B] reddituum et canonicorum numerum competentem et de mandato nostro quosdam alios suscepisse ac praenominatum magistrum in dioecesi vestra redditus alios obtinere, proponendo quod ad recipiendum eumdem vos nullatenus cogeremus si haec ad nostram notitiam pervenissent, licet monitores praefati de plurium assertione didicerint quod in Ecclesia vestra canonicorum numerus non excesserat, quin potius alios proposueratis recipere in canonicos et in fratres, et praefatus magister redditus sufficientes non habeat, et ipsius obsequium ecclesiae vestrae possit existere fructuosum. Nolentes igitur exceptionibus frivolis mandatum nostrum eludi, universitati vestrae per apostolica scripta mandamus atque praecipimus quatenus eumdem magistrum [Col. 0610C] juxta mandati nostri tenorem in fratrem et canonicum Ecclesiae vestrae liberaliter admittatis. Alioquin, cum sagitta Jonathae non debeat redire retrorsum, sed dirigi potius in directum, venerabili fratri nostro episcopo et dilectis filiis . . . subdiacono nostro, archidiacono Xanctonensi et priori Sulbisiensi Xanctonensis dioecesis damus nostris litteris in praeceptis ut vos ad id, nisi aliquod rationabile objectum fuerit et ostensum quare id fieri non debeat vel non possit, per censuram ecclesiasticam appellatione remota compellant.

Datum Laterani, VII Kal. Junii, pontificatus nostri anno decimo quinto.

In eumdem fere modum scriptum est super hoc [Col. 0610D] eisdem.



XCVIII. LANDON. COLLIS DE MEDIO ET G. FILIO EJUS. Profertur sententia pro eis. (Laterani, IV Kal. Junii.)

Cum inter vos et nobiles viros Philippum et Jordanum de Insula controversia verteretur super eo quod tu, fili Lande, eis irrequisitis emeras quasdam partes castri quod dicitur Prun. ab aliis ejusdem castri consortibus contra bonam consuetudinem. ut dicebant, in illis partibus approbatam, in eorum praejudicium et gravamen, et habitatores ipsius castri, qui prius eis et aliis consortibus tenebantur communiter juramento, vobis tantum feceratis jurare, et prohibebatis ne ipsos sequerentur in guerra [Col. 0611A] sicut prius facere consueverant, domum insuper eorum, quam in castro habent eodem, per vestros feceratis destrui servientes, et in loco communi turrim aedificare incoeperatis, in cujus aedificatione processeratis post prohibitionem factam vobis ex parte nostra, vos tandem et illi compromisistis nostris super his stare mandatis sub poena ducentarum librarum, fidejussoribus inde datis, et post altercationes multiplices, testes produxistis utrinque numero quadraginta, quos per dilectum filium Petrum tituli Sanctae Caeciliae presbyterum cardinalem examinari fecimus diligenter: quorum attestationibus publicatis, cognovimus absque contradictione probatum quod consortes illius castri libere et absolute cuicunque volebant consueverant vendere [Col. 0611B] partes suas, et quod habitatores ipsius castri eis et aliis consortibus tenebantur communiter juramento. Quidam vero testes ex parte ipsorum producti dixerunt quod omnes ipsius castri habitatores tam ipsos quam alios dominos sequi debebant in guerra; sed per testes longe plures ex parte vestra productos determinatum est manifeste quod utique tam eos quam alios dominos sequi debebant, nisi proprii eorum domini contradicerent. Dictum est autem a quibusdam testibus eorumdem quod vos aedificare coeperatis turrim in loco communi; sed testes multo plures ex parte vestra dixerunt quod turrim aedificare coeperatis in proprio vestro fundo, designantes personas a quibus quasdam fundi [Col. 0611C] emeratis partes ipsius, et quod post prohibitionem factam vobis ex parte nostra aedificare cessaveratis omnino. Per quosdam etiam eorum est testes probatum quod quidam servientes vestri de domo eorum quasdam scandulas et quaedam alia ligna dejecerant, quamvis asseratur per vestros testes quod fuerant dejecta per ventum.

His igitur diligenter auditis, sententialiter diffinivimus, sub praescripta poena mandantes quatenus faciatis homines vestros illis jurare secundum quod jurare consueverant consortibus in communi et illi similiter homines suos vobis, et quod malitiose non prohibeatis hominibus vestris quominus eos contra alios in eorum guerra sequantur, quod et ab hominibus eorum similiter fiat vobis, quodque [Col. 0611D] vestris expensis domum reparari faciatis eorum, quatenus a vestris servientibus laesa fuit; ipsi autem super emptione ipsius castri vos de caetero non molestent, vosque ab impetitione ipsorum super aedificatione turris reddidimus absolutos. Ut igitur haec nostra diffinitio perpetuam obtineat firmitatem, ipsam auctoritate apostolica confirmamus.

Datum Laterani, IV Kal. Junii, pontificatus nostri anno decimo quinto.



XCIX. NOBILIBUS VIRIS R. ET A. DE CANOSA. Ut monasterium S. Angeli restituatur Cruciferis (Laterani, XI Kal. Junii.)
[Col. 0612A]

Oblata nobis dilecti filii prioris Sanctae Mariae Cruciferorum Bononiensium conquestio declaravit quod, cum dilectus filius noster Benedictus tituli Sanctae Susanae praesbyter cardinalis, tunc legationis officio fungens in partibus Romaniae, monasterium Sancti Angeli de Saga cum pertinentiis suis ordini suo concesserit perpetuo possidendum, nosque concessionem ipsam duxerimus confirmandam, charissimus in Christo filius noster imperator Constantinopolitanus illustris, post mortem clarae memoriae marchionis Montisferrati, dictum monasterium eidem [Col. 0612B] abstulit pro suae libito voluntatis, illudque vobis assignare curavit: quod vos in ipsius praejudicium detinentes, et juxta vestrae voluntatis arbitrium disponentes de ipso, consumitis nequiter bona sua. Cum igitur id non debeamus conniventibus oculis pertransire, per apostolica scripta mandamus quatenus dictum monasterium cum pertinentiis suis praefato priori et ordini suo, prout tenemini, restituere procuretis. Alioquin venerabilibus fratribus nostris Davaliensi et Sidoniensi episcopis et dilecto filio archidiacono Davaliensi nostris damus litteris in mandatis ut vos ad id per censuram ecclesiasticam, sicut justum fuerit, sublato cujuslibet contradictionis et appellationis obstaculo compellant.

Datum Laterani, XI Kal. Junii, pontificatus nostri [Col. 0612C] anno quinto decimo.

Super hoc scriptum est in eumdem fere modum eisdem. Oblata nobis, etc., usque conniventibus oculis pertransire, praefatis nobilibus nostris dedimus litteris in mandatis ut dictum monasterium cum pertinentiis suis praefato priori et ordini suo, prout tenentur, restituere non omittant. Quocirca discretioni vestrae per apostolica scripta mandamus quatenus si dicti nobiles quod mandavimus super hoc neglexerint adimplere, vos eos ad id per censuram ecclesiasticam, sicut justum fuerit, sublato cujuslibet contradictionis et appellationis obstaculo compellatis. Quod si non omnes, etc., duo vestrum, etc.

In eumdem fere modum scriptum est super hoc [Col. 0612D] imperatori Constantinopolitano. Oblata nobis, etc., usque restituere non omittant. Quocirca serenitatem tuam rogandam duximus attentius et monendam quatenus monasterium ipsum cum pertinentiis suis eidem priori et ordini suo sine difficultate facias resignari.



C. ARCHIEPISCOPO ATHENIENSI [(57) 63Kb] . De non temere excommunicando. (Laterani, X Kal. Junii.)

Sic nervo ecclesiasticae disciplinae coerceri debet [Col. 0613A] insolentia perversorum ut eo non opprimantur insontes, cum censura ecclesiastica non debeat esse innocentum oppressio, sed correctio potius delinquentum. Inde est quod fraternitati tuae auctoritate praesentium inhibemus ne in nobilem virum R. dominum insulae Nigripontis [(58) 1Kb] vel terram ipsius sine manifesta et rationabili causa [(59) 1Kb] excommunicationis vel interdicti sententias [(60) 1Kb] proferre praesumas.

Datum Laterani, X Kal. Junii, pontificatus nostri anno quinto decimo.



CI. EIDEM [(61) 1Kb] . Ut ducere possit eam quam prius cognovit per adulterium. (Laterani, VIII Kal. Junii.)
[Col. 0613B]

Supplicavit nobis dilectus filius nobilis vir R. dominus Nigripontis ut, cum pietatis intuitu quamdam nobilem, quam ipsius viro vivente [(62) 1Kb] cognovit, velit modo ducere in uxorem, dignaremur cum eo super hoc misericorditer dispensare. Quocirca fraternitati tuae per apostolica scripta mandamus quatenus praefato nobili, nisi forsan eidem vivente viro suo fidem [(63) 1Kb] dederit, seu mulierem ipsam in nece viri constituerit machinatam [(64) 1Kb] , ut cum ipsa legitime contrahat, concedas auctoritate nostra liberam facultatem [(65) 1Kb] dummodo aliud canonicum non obsistat.

Datum Laterani, VIII Kal. Junii, pontificatus nostri anno decimo quinto.



CII. RAIMUNDO UTICENSI [(66) 1Kb] EPISCOPO ET NARBONENSI ELECTO APOSTOLICAE SEDIS LEGATIS. De negotio comitis Tolosani. (Datum.)
[Col. 0613C]

Licet Raimundus Tolosanus comes in multis contra Deum et Ecclesiam culpabilis sit inventus, et pro eo quod legatis nostris [(67) 30Kb] inobediens exstitit et rebellis, sit excommunicatus ab ipsis et exposita terra ejus [(68) 1Kb] , si forte vel sic ei vexatio tribueret intellectum, unde jam ex parte non modica terram amisit, quia tamen nondum [Col. 0614A] est damnatus de haeresi vel de nece sanctae memoriae Petri de Castronovo [(69) 1Kb] , etsi de illis sit valde suspectus (quare mandavimus ut si contra eum infra certum tempus appareret legitimus accusator, indiceretur illi purgatio secundum formam in litteris nostris [(70) 1Kb] expressam, diffinitiva nobis sententia reservata, in qua necdum est ex mandato illo processum), non intelligimus qua ratione possemus adhuc alii concedere terram ejus, quae sibi vel haeredibus suis abjudicata non est, praesertim ne videremur in dolo castra nobis exhibita [(71) 1Kb] de suis manibus extorsisse, cum non solum a malo, sed ab omni specie mali praecipiat Apostolus abstinere. [(72) 1Kb] Nam si super duobus articulis quos commisimus aliqua contra eum praeter formam mandati nostri [Col. 0614B] sententia lata fuisset, illa procul dubio non valeret. Quocirca discretioni vestrae per apostolica scripta mandamus quatenus, cum nondum sit locus illi petitioni quam de terra ejus alii concedenda fecistis modis quibus honeste poteritis studeatis prudenter et efficaciter laboretis ut negotium bene incoeptum dissolvi non possit, sed in suo potius robore convalescat. Nos enim venerabili fratri nostro Regensi episcopo [(73) 1Kb] et dilecto filio magistro Thedisio canonico Januensi nostris damus litteris in mandatis ut secundum formam sibi datam in negotio isto procedant, et si per comitem steterit antedictum quo minus ipsum negotium possit habere processum, ei et aliis publice protestentur quod nos, auctore Domino, procedemus prout pacis et fidei causa requiret, [Col. 0614C] ipsique nobis non differant meram et plenam rescribere veritatem.

Datum.

In eumdem fere modum scriptum est illis usque, in finem, sollicite providentes ne in nostri exsecutione mandati sitis tepidi et remissi, sicut hactenus dicimini exstitisse.



CIII. MILITIBUS ET POPULO CASTRI MELGORII. Hortatur eos ad obedientiam. (Laterani, Non. Junii.)

[(74) 1Kb] Gaudemus plurimum devotionem vestram [Col. 0615A] et fidelitatem in Domino commendantes, quod pari ac unanimi, prout accepimus, voluntate congratulamini vos et comitatum vestrum ad jus et proprietatem Ecclesiae Romanae ac nostram specialiter pertinere, suppliciter exorantes ne vos jurisdictioni alterius supponamus. Nos igitur vicem gerentes illius qui cum dilexisset suos in finem dilexit eos, monemus universitatem vestram et exhortamur attentius, et per apostolica vobis scripta mandamus quatenus in fidelitate ac devotione sacrosanctae Romanae Ecclesiae ac nostra firmiter ac unanimiter persistentes, tales in omnibus et per omnia vos exhibere curetis quod de die in diem gratiam et benevolentiam sedis apostolicae mereamini ampliorem, scituri quod nos de pace ac statu vestro et terrae vestrae sollicitudinem [Col. 0615B] cupimus gerere diligentem.

Datum Laterani Non. Junii, pontificatus nostri anno quinto decimo.



CIV. MARIAE ILLUSTRI REGINAE ARAGONENSI ET HOMINIBUS MONTISPESSULANI. De dominio Montispessulani (Laterani, VIII Idus Junii.)

Gravem dilecti filii nobilis viri Willelmi de Montepessulano fratris tui, filia regina, recepimus questionem quod possessionem villae Montispessulani ac alterius terrae jure ad ipsum haereditario pertinentis, quam ipse pridem pacifice noscitur habuisse, contra justitiam detinetis et restituere denegatis eidem. Cum igitur terrae ipsius jurisdictio ad [Col. 0615C] nos spectare noscatur, ivolentes praedicto Willelmo in suo jure adesse, qui sumus omnibus in justitia debitores, discretioni vestrae per apostolica scripta mandamus quatenus vel dictam possessionem restituatis eidem, vel usque ad festivitatem Omnium Sanctorum proximo venturam per responsales idoneos nostro vos conspectui praesentetis, exhibituri et recepturi justitiae complementum. Alioquin ex tunc in ipso negotio, quantum de jure poterimus, auctore Domino, procedemus.

Datum Laterani, VIII Idus Junii, pontificatus nostri anno quinto decimo.



CV. ARCHIEPISCOPO TARANTASIENSI, ET EPISCOPO GEBENNENSI, ET ABBATI SANCTI MAURITII DE CABLASIO. De pravis moribus monachorum Montis Jovis. (Laterani, III Kal. Junii.)
[Col. 0615D]

Dilectus filius P. de Sancto Albino in nostra proposuit praesentia constitutus quod domus Montis Jovis, quae olim sanctae religionis effundebat odorem, facta mutatione dexterae in sinistram, adeo miserabiliter in spiritualibus et temporalibus est collapsa quod jam pene penitus corruit quae multorum consueverat relevare ruinam, facta nunc scandali et dissensionis exemplum quae quietis et pacis exstiterat documentum. Cum igitur idem P. quem domus ipsius ruina gravabat, laborare dudum intenderet ut status reformaretur ejusdem, fratres existentes ibidem, qui regularis disciplinae relaxatis habenis, [Col. 0616A] correctionis onera non ferentes, per campum licentiae vagabantur, suarum sequentes impetum voluntatum, dictum P. ab incoepto minis, terroribus et pactionibus illicitis retrahere nitebantur, bonum malum, correctionem vexationem, et justitiam injuriam reputantes, et existentes ingrati, cui tenebantur ad grates, ibi simultatis mendicabant indicia ubi religiosi propositi plenam habere poterant conjecturam. Quem demum blanditiarum fallaciis interceptum, promittentes eidem videlicet quod expurgarent veteris corruptelae fermentum et ad frugem melioris vitae redirent, ad dictam domum secum pariter reduxerunt, et, ut parerent de concepto dolore nequitiam, duos perditionis filios ad internecionem ipsius P. procurarunt induci. Qui, licet idem [Col. 0616B] P. mortis periculum metuens confugerit ad altare, credens quod saltem locum illum revererentur iniqui ubi hostia salutaris quotidie mactabatur, eum aggressum hostiliter, lethaliter vulnerarunt, semivivum, putantes eum mortuum, impii relinquentes. Fratres autem ad tam crudele convenientes spectaculum, vulneratoribus, nullum retinentes humanitatis vestigium, assistebant, plagas impositas terribilibus oculis intuentes. Cumque demum a quibusdam secum misericordiam facientibus delatus Augustam, ope convaluerit medicorum, ac demum Vercellas venerit, memorati fratres, quorum crudelitas mitigari non poterat, in eum acrius saevientes, ore ipsius dormientis obstruso ne vocem redderet vel clamorem, eum ligatis manibus Yporegiam deduxerunt; [Col. 0616C] extra quam postmodum ipsum sub silentio noctis eductum, praesumptione nimis damnabili, et omni humanitate postposita; fecerunt oculis exorbari.

Quod cum ad venerabilis fratris nostri Vercellensis episcopi et dilecti filii Novariensis electi, qui ex delegatione nostra reformationi domus intendebant ejusdem, notitiam pervenisset, doloribus compatientes ipsius, statuerunt ei per supradictam domum in quadraginta libris Papiensis monetae annis singulis providendum: quam provisionem idem P. sibi auctoritate petiit apostolica confirmari. Nos autem ipsius condolentes doloribus et miseriae miserantes, discretioni vestrae per apostolica scripta [Col. 0616D] praecipiendo mandamus quatenus quod circa ipsum per delegatos eosdem misericorditer est provisum, faciatis inviolabiliter observari, et apud Tarantasiensem Ecclesiam, in qua ei provideri mandamus, dictam pecuniae quantitatem ipsi sine labore personae ac expensarum incommodo annuatim absque diminutione persolvi. Caeterum quoniam ad nos sanguis clamat ipsius, ne tam enormis excessus transeat impunitus, auctores tanti sceleris et fautores excommunicationis vinculo innodamus, mandantes ut tam ipsos quam Boninum et alios excommunicatos publice nuntietis, et faciatis ab omnibus arctius evitari. Praeterea quia vix aliquis de fratribus Montis Jovis a culpa vel negligentia est immunis, quorum quidam principaliter vulneratoribus astiterunt, quidam [Col. 0617A] vero enormia quae acciderant neglexerunt deferre ad nos aut ad nostrorum audientiam legatorum, eorum ecclesiam, si est ita, supponatis auctoritate apostolica interdicto, praecipientes interdictum in ea tandiu firmiter observari donec fratres ipsi per excusatores vel potius per satisfactores idoneos nostro se conspectui repraesentent. Inquiratis etiam nihilominus de statu ipsius Ecclesiae veritatem, et reformetis tam in capite quam in membris quae inveneritis reformanda, et quae statuenda videritis statuatis; praepositum et alios quos in ea inveneritis pestilentes, omnino removentes ab illa, et alios inducentes in ipsam, ut perditis inde malis, vinea Domini Sabaoth bonis locetur agricolis, qui gratum proferant fructum in tempore opportuno, mandatum apostolicum sublato cujuslibet [Col. 0617B] contradictionis et appellationis obstaculo fideliter et efficaciter exsequentes. Quod si non omnes, etc., duo vestrum, etc.

Datum Laterani, III Kal. Junii, pontificatus nostri anno decimo quinto.



CVI. PHILIPPO ILLUSTRI REGI FRANCORUM. De divortio Philippi regis. (Laterani, V Idus Junii.)

Diligenter auditis et perspicaciter intellectis quae nobis ex parte regia dilecti filii abbas de Trapa et J. clericus tuus proponere curaverunt, et habito cum fratribus nostris studioso tractatu, non occurrit nobis aliqua via per quam in his quae ipsi pro te postulaverunt a nobis, tuae secundum Deum possemus [Col. 0617C] concurrere voluntati, sub obtestatione divini judicii protestantes quod libentissime, si possemus cum Deo, ab illo te curaremus vinculo expedire a quo desideras vehementer absolvi. Sed in carnali commercio inter te ac reginam conjugem tuam adeo est processum quod si etiam illi tantum confessioni vellemus insistere quam nuper eadem regina fecisse proponitur coram praedicto abbate de Trapa et dilecto filio magistro Roberto de Corzon, nunc tituli Sancti Stephani in Caelio monte presbytero cardinale, non auderemus super hujusmodi casu de nostro sensu pro te aliquid diffinire, propter illam sententiam evangelicam quam ipse Christus expressit, videlicet: Quod Deus conjunxit, homo [Col. 0617D] non separet (Luc. X), cum absque dubio nec sanctorum exempla nec Patrum decreta intentioni tuae in hoc articulo suffragentur [(75) 1Kb] . Verum si super hoc absque generalis deliberatione concilii determinare aliquid tentaremus, praeter divinam offensam et mundanam infamiam, quam ex eo possemus incurrere, forsan ordinis et officii nobis periculum immineret, cum contra praemissam veritatis sententiam nostra non possit auctoritas dispensare [(76) 1Kb] . Quamvis et aliae confessiones, sicut pro certo didicimus, ab eadem regina sub jurejurando sint factae, secundum quas conjugium declaratur carnali copula consummatum. Quocirca serenitatem regiam rogandam [Col. 0618A] duximus et monendam quatenus ab eorum falsis insaniis avertas auditum qui caput tuum oleo peccatoris impinguant, et volentes tibi placere secundum hominem, Deo te faciunt displicere, cum aperire tibi non audeant veritatem, ne forte movearis graviter contra eos. Nos autem, qui de te coram Deo reddituri sumus in novissimo districti examinis die plenissimam rationem, falsis te nolumus circumveniri commentis, ne simul in unum et animam tuam perdamus et nostram scientes quod juxta sententiam veritatis nihil prodest homini si mundum universum lucretur, animae vero suae detrimentum patiatur. Quare, prudentissime rex, ab eo quaesumus proposito conquiescas quod perpetuum animae tuae periculum generaret, et Dominus justus judex in eo te [Col. 0618B] forte puniret in quo contra ipsum tali modo peccares ipsamque reginam pro Deo et propter Deum habeas propensius commendatam, quae pro servanda lege conjugii, quam Deus ante peccatum in paradiso constituit, longo est martyrio macerata. Nos quoque super hoc negotio gravius non molestes, ne propter instantem persecutionem quam patimur, ad extorquendum istud a nobis insistere videaris. Quia sicut nolumus tibi negare quod sit merito concedendum, ita nolumus tibi concedere quod merito sit negandum, praesertim hoc tempore, ne propter persecutionis instantiam declinare videamur a tramite veritatis.

Datum Laterani, V Idus Junii, pontificatus nostri anno decimo quinto.



CVII. FRATRI GUARINO. Super eodem. (Laterani, V Idus Junii.)
[Col. 0618C]

Illius testimonium invocamus qui scrutator est cordium et cognitor secretorum quod charissimum in Christo filium nostrum Philippum regem Francorum illustrem tam sincera diligimus charitate, ut nihil ei negare velimus quod esset alicui concedendum. Verum cum ea petit a nobis quae in salutis suae dispendium redundare noscuntur, quo sincerius illum diligimus, eo cautius ea negare debemus, ne videamur ipsum non diligere, sed odire [(77) 1Kb] . Cum ergo per quosdam adulatores veritatis et justitiae inimicos in eum sit errorem inductus ut credat se [Col. 0618D] licite posse jurare quod reginam uxorem suam carnaliter non cognovit, pro eo forte quod etsi commistio sexuum in eorum carnali commercio intercesserit, commistio tamen seminum in vase muliebri non exstitit subsecuta, nos confessiones ejusdem reginae sub jurejurando factas subtiliter attendentes, et salutem ipsius regis paterno zelantes affectu, per nostras eum litteras exhortamur ut suum de caetero ab hujusmodi falsis insaniis avertat auditum et praefatam reginam pro Deo et propter Deum habeat commendatam, quae pro servata lege conjugii, quam Deus in paradiso ante peccatum constituit, longo est martyrio macerata, quam et [Col. 0619A] tibi recommandatam esse volumus et mandamus, discretionem tuam monentes et obsecrantes in Domino quatenus in consilium et consensum iniquitatis non veniat ulterius anima tua, nec permittas, quantum in te fuerit, ipsum regem falsis circumveniri commentis, eique contra ipsius salutem et tuam secundum hominem placere non quaeras, ne ipsum Deo facias displicere, diligenter attendens quod juxta sententiam veritatis nihil prodest homini si mundum universum lucretur. et detrimentum animae patiatur, eumdem regem, quem sincerum, quantum in ipso est, animum habere credimus et devotum, placare studeas et in bono fovere; ita quod divinam et apostolicam gratiam propter hoc uberius merearis, pro certo cognoscens quod si te juxta [Col. 0619B] latus ipsius sano et salubri noverimus consilio innitentem, ad honorem et profectum tuum efficaciter intendemus, cum te, quasi virum religiosum, non semper oporteat saecularibus negotiis implicari.

Datum Laterani, V Idus Junii, pontificatus nostri anno decimo quinto.



CVIII. PHILIPPO ILLUSTRI REGI FRANCORUM. De negotio episcoporum Aurelianensis et Antissiodorensis. (Laterani, V Idus Junii.)

[(78) 1Kb] De prudentia Senonensis archiepiscopi non possumus non mirari, qui post appellationem ad nos legitime interpositam, et contra nostri formam mandati, perverse processit in causa quam ad petitionem [Col. 0619C] tuam sibi duximus committendam, super relaxanda sententia interdicti quod in terram tuam venerabiles fratres nostri Antissiodorensis et Aurelianensis episcopi protulerunt, si tu eis illud offerres quod esset merito acceptandum, et licet ipsi jusserimus ut, si fieri posset, postposito utrinque judicio ad amicabilem compositionem intenderet, ipse tamen, turbato negotio potius quam sedato, nec compositionem facere studuit nec judicium exercere. Unde nisi tuae voluissemus serenitati deferre, taliter eum corripere curassemus quod ejus profecto non remansisset impunitus excessus. Quod igitur est ab eo inordinate praesumptum non potuimus confirmare, cum ipso jure sit irritum et inane; [Col. 0619D] sed, sicut celsitudinem tuam saepe rogavimus, ita nunc quoque rogamus, pro magno dono petentes quatenus pacem Ecclesiae in tuo regno conserves, hoc maxime tempore quo ipsa in aliis multis regnis nimium perturbatur, ita quod dictis episcopis restitutis, et interdicti sententia relaxata, nisi hoc nobis velis ex toto donare, in curia tua de ipso negotio secundum approbatam consuetudinem cognoscatur [(79) 1Kb] ; cumque aliis oporteat te intendere quae ad tuum magis respiciunt commodum et honorem, expedias te ab istis quae modicum tibi afferunt utilitatis et laudis, nec injuriosum reputes. sed potius gloriosum, prudenter corrigere si quid improvide [Col. 0620A] statuisti, quia non vivit homo sub coelo qui aliquando non excedat.

Datum Laterani, V Idus Junii, pontificatus nostri anno quinto decimo.



CIX. ANTISSIODORENSI ET AURELIANENSI EPISCOPIS. Super eodem. (Laterani, V Idus Junii.)

Licet processum archiepiscopi Senonensis propter ordinem non servatum duxerimus irritandum, fraternitati tamen vestrae consulimus bona fide quatenus cum charissimo in Christo filio nostro Philippo rege Francorum illustri quanto melius poteritis componere studeatis; quoniam arcus qui semper est tensus, vires amittit, nisi aliquoties extendatur, [Col. 0620B] et nonnunquam reges et principes melius vincuntur mansuetudine quam rigore. Nos enim mediatoris fungentes officio, sicut illum, sic et vos monitis et exhortationibus ad amicabilem debemus concordiam invitare, quam utrique parti credimus expedire.

Datum Laterani, V Idus Junii, pontificatus nostri anno decimo quinto.



CX. BAIOCENSI ET CONSTANTIENSI EPISCOPIS, ET ABBATI DE PERSENIA. De removendis episcopo et priore Ecclesiae Sagiensis. (Laterani, V Idus Junii.)

Contra praesulem et priorem Ecclesiae Sagiensis tot et tanta sunt auribus nostris enormia inculcata ut ulterius non possimus dissimulare clamores qui [Col. 0620C] ad nos de suis perversis actibus pervenerunt, cum non solum inutiles, verum etiam perniciosi esse dicantur. Ne igitur sanguis eorum de nostris manibus requiratur si eos in suis duxerimus perversitatibus tolerandos, discretioni vestrae per apostolica scripta praecipiendo mandamus quatenus inquisita plenius et cognita veritate, si tales eos esse noveritis, a suis eos removeatis officiis, et eis viros faciatis idoneos subrogari. Quod si non omnes, etc., duo vestrum sublato cujuslibet contradictionis et appellationis obstaculo exsequantur.

Datum Laterani, V Idus Junii, pontificatus nostri anno decimo quinto.



CXI. BERNARDO ABBATI MONASTERII SANCTI PETRI PSALMODIENSIS, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, VIII Idus Junii.)
[Col. 0620D]

Quoniam ex commisso nobis divinitus apostolatus officio tam vicinis existimus quam longe positis debitores, viris quidem religiosis tanto specialius adesse nos convenit quanto ipsi majori desiderant quiete potiri, et apostolicae sedis praesidio noscuntur plenius indigere. Eapropter, dilecti in Domino filii, vestris justis postulationibus clementer annuimus, et praefatum monasterium Sancti Petri Psalmodiensis, [Col. 0621A] in quo divino mancipati estis obsequio, ad exemplar felicis recordationis Stephani, Joannis, Urbani, Paschalis, Honorii et Innocentii praedecessorum nostrorum Romanorum pontificum sub beati Petri et nostra protectione suscipimus et praesentis scripti privilegio communimus. In primis siquidem statuentes ut ordo monasticus, qui secundum Deum et beati Benedicti Regulam, etc., usque inviolabiliter observetur. Praeterea quascunque possessiones, etc., usque illibata permaneant; in quibus haec, etc., usque vocabulis: Locum ipsum, etc., usque pertinentiis suis; in pago Nemausensi, in villa Cornelianica, ecclesiam Sancti Juliani cum cellis suis, id est Sancti Salvatoris et Sancti Laurentii, Sancti Felicis, Sancti Clementis, Sancti Vincentii de silva, cum ipsa silva, [Col. 0621B] et plaia maris, sicut eidem coenobio a regibus libere concessum est; in villa Atascianica, ecclesiam Sanctae Mariae; in castro Salignano, ecclesiam Sancti Juliani, cum capella de Monte rotundo; in asperas, ecclesiam Sancti Petri; in Andusenco, ecclesiam Sancti Andreae; in Aquaviva, ecclesiam Sancti Petri; in margines, ecclesiam Sancti Siricii; in Malaspelles, ecclesiam Sancti Romani cum suis appendiciis, in Telliano, ecclesiam Sancti Silvestri; in Ripa stagni, ecclesiam Sancti Sebastiani; in Tovena, ecclesiam Sancti Thomae; in Candiaco, ecclesiam Sancti Petri; in Vitrico, ecclesiam Sanctae Mariae. Item ecclesiam Sancti Boniti cum suis appendiciis; in Verunas, ecclesiam Sancti Salvatoris; in Venranico, ecclesiam Sancti Michaelis; in Valle, ecclesiam [Col. 0621C] Sanctae Mariae; in Portu villa, ecclesiam Sancti Petri. Item in alia Portu, ecclesiam Sanctae Mariae [(80) 1Kb] ; in villa Noveta, ecclesiam Sancti Sisinnii; in villa Angulari, ecclesiam Sancti Martini; in Codonniano, ecclesiam Sancti Andreae; in Noceto, ecclesiam Sancti Joannis; inter vineas, ecclesiam Sancti Andreae; in castro Albasio, ecclesiam Sancti Petri et ecclesiam Sancti Nazarii de Marezanegues; in castro Salvinianico, ecclesiam Sancti Andreae; in pago Arelatensi, prioratum Sancti Romani cum cellis suis, id est, ecclesiam Sancti Laurentii, et Sancti Vincentii, et Sancti Michaelis de valle Junceria, et Sancti Stephani de Eremo, et ecclesiam Sancti Xisti de Rocca. Et in Avenionensi pago, ecclesiam [Col. 0621D] Sanctae Mariae de Urbana; et in villa termino, ecclesiam Sancti Petri cum appendiciis suis; et juxta Tarasconem, ecclesiam Sancti Vincentii, et ecclesiam Sancti Marcelli, et ecclesiam Sancti Petri de Limaisa, et ecclesiam Sanctae Mariae inter aquas, et Sancti Romani de Bellomonte, et Sancti Leodegarii, quae sunt in Aquensi pago, et ecclesiam Sancti Salvatoris de Fossa cum suis appendiciis sitam in pago Sisterico; in Sinanicis, ecclesiam Sancti Petri; in pago Avenionensi, ecclesiam Sancti Saturnini apud castrum Vellanis; in pago Aquensi, valle Amata, cellulam Sancti Salvatoris cum suis appendiciis et ecclesiam Sancti Michaelis de castro Cucurone, [Col. 0622A] et ecclesiam de Vergerio; in castro Ansuis, ecclesiam Sancti Stephani, item ecclesiam Sancti Lamberti, et ecclesiam Sancti Petri de Pomairols; in pago Attensi, ecclesiam Sancti Pauli, et ecclesiam Sancti Andreae de Reclus, et ecclesiam Sancti Michaelis extra civitatem Attensem. Apud Oppedam, ecclesiam Sancti Andreae; in pago Sisterico, ecclesiam Sanctae Mariae de Haulis, cum suis capellis et appendiciis, id est, Sanctae Mariae Magdalenae de castro, et Sancti Cannati, et Sancti Saturnini; in castro Delfino, ecclesiam Sancti Jacobi cum ipsa parochia, et ecclesiam Sanctae Mariae de Camarlais; in pago Sustantionensi, in villa Mutatione, ecclesiam Sancti Asciscli; in Candelianicis, ecclesiam Sancti Damiani, et Sanctae Mariae; in Mizanichas, [Col. 0622B] ecclesiam Sanctae Columbae; in Varrenicas, ecclesiam Sanctae Agathae; in Cercelles, ecclesiam Sanctae Mariae et Sancti Matthaei; in Sofolcinas, ecclesiam Sancti Stephani, item ecclesiam Sancti Erigii cum suis pertinentiis; in villa Corni, ecclesiam Sancti Joannis; in castro Lupiano, ecclesiam Sanctae Caeciliae cum suis capellis, id est, Sanctae Mariae, et Sanctae Margaritae; in Marignano, Biterrensi pago, ecclesiam Sancti Christophori cum omnibus ad eam pertinentibus. Et in Peirorio, ecclesiam Sancti Joannis de Cassiano, et ecclesiam Sanctae Eulaliae, cum earum decimis, primitiis et possessionibus; in pago Narbonensi, castro Anitiano, ecclesiam Sancti Saturnini, et ecclesiam Sanctae Mariae de Fulquiano; in pago Euletico, in valle Cumbatis, [Col. 0622C] ecclesiam Sancti Britii, item ecclesiam Sancti Petri de Taraus, cum omnibus ad eam pertinentibus. In territorio Gapinco, villa de Balma, ecclesiam Sancti Marcelli. Porro praedictum monasterium Psalmodiense nullius alterius Ecclesiae juri ditionique subjaceat quam Romanae. Obeunte vero te nunc ejusdem loci abbate, etc. usque providerint eligendum. Cui nimirum a dioecesano episcopo, omni professione ac exactione seposita, benedictio impendatur. Sepulturam quoque ipsius loci, etc. usque a quibus mortuorum corpora assumuntur. Decernimus ergo, etc. usque usibus omnimodis profutura, salva sedis apostolicae auctoritate. Si qua igitur in futurum, etc. usque districtae subjaceat ultioni. Cunctis [Col. 0622D] autem eidem loco, etc. usque praemia aeternae pacis inveniant. Amen.

Datum Laterani per manum Joannis Sanctae Mariae in Cosmidin diaconi cardinalis, S. R. E. cancellarii, VIII Idus Junii, indictione XV, Incarnationis Dominicae anno 1212, pontificatus vero domini Innocentii papae III, anno quinto decimo.



CXII. EPISCOPO, ET ABBATI SANCTI JOANNIS, ET ARCHIDIACONO PARMENSIBUS. De electione archiepiscopi Mediolanensis. (Laterani, VII Idus Junii.)

Ecclesia Mediolanensi vacante, vota providere [Col. 0623A] volentium eidem Ecclesiae in pastore divisa sunt in tres partes, quibusdam venerabilem fratrem nostrum Vercellensem episcopum postulantibus, aliis autem dilectum filium Mediolanensem archidiaconum, et nonnullis Mediolanensem archipresbyterum eligentibus in pastorem. Pro quibus procuratores partium ad sedem apostolicam destinati, non solum diversa, sed adversa, tam de consuetudine quam de pluribus aliis proponere curaverunt; sicut ea omnia vobis sub bulla nostra mittimus adnotata. De quibus, cum non possent facere nobis fidem, inquisitionem eorum nos oportuit delegare. Quocirca discretioni vestrae per apostolica scripta mandamus quatenus vocatis qui fuerint evocandi, et inquisita super omnibus diligentissime veritate, specialiter autem utrum de [Col. 0623B] antiqua et approbata consuetudine omnes et singuli tam abbates quam praepositi ac etiam capellani parem cum ordinariis [(81) 1Kb] in electione Mediolanensis archiepiscopi vocem habeant, et si nec omnes nec parem, qui et quantam, utrum videlicet non in singulis ordinum, sed in ordinibus singulorum, sit paritas attendenda, vel potius jus eligendi penes ordinarios tantum resideat, et caeteri propter honestatem solummodo vocari consueverint ad cautelam, utrumve omnes vocati fuerint, an aliqui praetermissi, quid etiam potestatis aut juris episcopi suffraganei habeant in negotio memorato; et quae inveneritis, per vestras nobis litteras fideliter intimetis, ut per relationem vestram instructi, commodius in ipso negotio procedamus, praefigentes partibus terminum [Col. 0623C] competentem quo recepturae sententiam nostro se conspectui repraesentent. Quod si non omnes, etc. tu ea, frater episcope, cum eorum altero ea, etc.

Datum Laterani, VII Idus Junii, pontificatus nostri anno decimo quinto.



CXIII. ARCHIEPISCOPIS ET EPISCOPIS PER REGNUM FRANCIAE CONSTITUTIS. De concubinariis absolvendis. (Laterani, VII Idus Junii.)

Rigorem mansuetudine temperantes praesentium vobis auctoritate concedimus ut transgressores statuti quod dilectus filius Guala tituli Sancti Martini presbyter cardinalis tunc apostolicae sedis legatus in [Col. 0623D] concubinarios promulgavit, et a vinculo excommunicationis secundum formam Ecclesiae absolvere valeatis et cum eis misericorditer dispensare, si urgens necessitas aut evidens utilitas postulaverint, qui hactenus praesumpserunt aut amodo praesumpserint excommunicati celebrare divina, injungendo eis poenitentiam competentem, attentissime provisuri quatenus in hoc articulo sic flectatis ut non rumpatis nervum ecclesiasticae disciplinae, ne facilitas veniae peccandi tribuat incentivum. Volumus igitur et praecipimus ad cautelam ut dispensationem eorum sedi apostolicae reservetis qui publice delinquentes, non verentur in populo scandalum generare. [Col. 0624A] Ne vero peccantes sua non audeant propter pecuniariam poenam confiteri peccata, fraternitatem vestram monemus et obsecramus in Domino, per apostolica vobis scripta mandantes quatenus gratiam indulgentiae in quaestum avaritiae nullatenus convertatis, fines hujus mandati fideliter observantes; quoniam si aliter egeritis, non solum divinam, verum etiam apostolicam incurretis offensam.

Datum Laterani VII Idus Junii, pontificatus nostri anno decimo quinto.



CXIV. NOBILI VIRO JACOBO CONSOBRINO ET MARESCHALCO NOSTRO. Conceditur ei in feudum quoddam castrum Ecclesiae Romanae. (Laterani, VI Idus Junii.)

[Col. 0624B] Cum ejus vices geramus in terris qui unicuique secundum sua merita legitur redditurus, his qui apostolicae sedis obsequio et pro ea etiam periculis se exponunt magnifice debemus et volumus respondere, quatenus sic labores eorum remuneremus in ipsis ut alios ad nostrum servitium inducamus. Olim siquidem cum Marcualdus, Dei et Ecclesiae inimicus, in devotos apostolicae sedis et charissimi in Christo filii nostri Frederici Siciliae regis illustris fideles quasi desaeviret impune, ac Siciliam ex multa parte ferro flammaque vastaret, regnum sibi usurpare disponens, ut eidem regi, quem inclytae recordationis Constantia imperatrix tutelae nostrae commisit, et regno, cujus balium nobis testamento reliquit, necessarium et exspectatum diutius subsidium [Col. 0624C] praestaremus, militibus quos pecunia nostra conduximus te duximus praeferendum, et in Siciliam curavimus destinare [(82) 1Kb] . Tu ergo de mandato nostro regnum ingressus, post multas anxietates, sollicitudines, et labores, de Frederico in Calabria et Marcualdo in Sicilia, faciente Domino, mirabiliter triumphasti, memoriale comparans nomen tibi, et famam apostolicae sedis extollens, quam praedictus iniquus nitebatur in illis partibus abolere. Cumque per viarum discrimina, sub inclementia temporis et aeris intemperie, victor ad nostram praesentiam redivisses, eam gratiam in fratrum nostrorum oculis invenisti ut diligentius attendentes quantum pro te apostolicae sedi accessisset honoris, [Col. 0624D] laboribus tuis magnifice respondendum assererent, et non solum consulerent, sed cum instantia plurima postularent ut tibi curaremus magnifice respondere. Nos ergo tuis respondere laboribus et utilitatibus providere volentes, castrum Nimphae, quod quondam inclytae recordationis Cencio Frajapani et O. et C. ejus nepotibus bonae memoriae Eugenius papa praedecessor noster pro octingentis libris denariorum Lucensium obligarat, et nos ab eorum haeredibus jampridem recollegimus, pecunia consignata, et apud nobilem virum Bononem Bonifilii de mandato senatus judiciaria auctoritate deposita, pro qua fuerat obligatum, cum omnibus pertinentiis et utilitatibus [Col. 0625A] suis tibi pro summa mille librarum Provenientium de senatu de fratrum nostrorum consilio obligavimus, tandiu tam a te quam tuis haeredibus detinendum donec praedicta pecunia tibi vel eis esset integre persoluta ex tunc ad Romanam Ecclesiam libere reversurum. Ne autem si fructus quos ex eodem castro perciperes computare cogereris in sortem, plus ad incommodum quam commodum tuum haec obligatio redundaret, vel si aliud faceres, pro temporali lucro animae dispendium patereris, cum sis obsequiis nostris in mareschalciae officio deputatus, praedictum castrum in feudum tibi tanquam mareschalco nostro de solita sedis apostolicae liberalitate concessimus; ita tamen quod haec nostra concessio nec nobis nec successoribus nostris [Col. 0625B] praejudicium generaret quo minus illud recolligere valeremus, feudo tamen tua vita durante. Cum igitur tibi persolverimus pecuniam praetaxatam, et tu nobis legitimam refutationem feceris super ea, ne super feudo ipso propter hoc valeas molestari, illud tibi juxta praedictae concessionis tenorem auctoritate apostolica confirmamus et praesentis scripti patrocinio communimus. Nulli ergo, etc., concessionis et confirmationis, etc., usque incursurum.

Datum Laterani, VI Idus Junii, pontificatus nostri anno decimo quinto.



CXV. EPISCOPO MURANO. Scribitur adversus episcopum Melfiensem. (Laterani Non. Junii.)
[Col. 0625C]

[(83) 1Kb] Circa radices infructuosae arboris stercora submisimus fodientes, et per tempora plurima sustinuimus si forsan fructum produceret exoptatum. Verum quia non potest arbor mala bonos fructus facere juxta sententiam veritatis, arbor eadem sic fota stercoribus, et tandiu exspectata, non solum fructum bonum non protulit, sed prorupit in spinas, quae satis acriter pupugere cultorem. Haec autem pro episcopo Melfiensi proponimus, de quo nobis sunt saepius nefanda et scelesta suggesta. Et cum in ipsum, propter suorum exigentiam meritorum, manum nostram debuerimus merito aggravare, tanta erga eum patientia usi sumus quod [Col. 0625D] porrectum nobis suorum scelerum codicillum sibi duximus transcribendum, ut illud quasi suo admoventes aspectui, eum suis oculis monstraremus, ipseque videns in eo quibus et quantis sua foret facies obnubilata palloribus, de cujus hoc putredinis corruptela procederet, in latibulo conscientiae scrutaretur. Acceperamus autem, et accepta rescripseramus eidem, qualiter habitus fuerat de bonae memoriae Jacobi praedecessoris sui morte suspectus, quid et qualiter post obitum successoris ejusdem Jacobi firmaverit juramento, qualiter contra id venerat quod jurarat, et quomodo tandem in sua fuerat electione processum, qualiter etiam vitula, [Col. 0626A] in qua tunc arabat et arat adhuc ipsam publice retinendo, sicut manifestum est suis civibus universis, fuerit die suae consecrationis enixa, et quomodo qui post eum venerat et descenderat ex eodem, ante ipsum fuerat factus presbyter, et ante patrem accesserat filius ad altare.

Cum autem nobis annuntiata renuntiataque sibi eum corrigere debuissent, in tantum ipse nostros post sua projecit terga sermones quod postmodum, sicut fuit nostris auribus intimatum, deposita pene penitus modestia pastorali, virtutibus hostis et vitiis amicus effectus, licet in Ecclesia sua plures personae honorabiles haberentur tam aetate, scientia quam moribus idoneae, ad officium cantoriae dictum fecit filium in Ecclesia Melfiensi cantorem. Quo [Col. 0626B] secum pariter in choro sedente, mutua visione perpenditur quam carnaliter alter ab altero diligatur; praesertim cum idem cantor nullam dicatur gravitatem morum et disciplinae modestiam in commissa sibi dignitate servare, sed discurrat potius levitate propria, tanquam simplex clericus, in contemptum Ecclesiae ac plurimorum scandalum jugiter per plateas. Insuper etiam episcopus supradictus nepotibus suis in cunabulis vagientibus, in gravamen eorum qui ecclesiae famulantur, majores praebendas tribuit et beneficia meliora. Et licet super his a capitulo suo conventus coram judicibus et aliis probis viris pluribus civitatis, mensa et rationibus aliis quibus per eumdem spoliati fuerant restitutis, se promiserit praemissa emendaturum omnia sub [Col. 0626C] fidei sponsione, ipse tamen faciens ad pejora processum, mensam canonicis subtraxit eamdem, et tam ipsos quam clericos praebendis et beneficiis spoliatos, juris ordine praetermisso, praebendas ecclesiae dividit contra concilium Turonense, eas quibus vult conferens sic divisas, ipsis canonicis inconsultis, et subripiens eis judicia mortuorum, poena pecuniaria clericos suos mulctat contra sanctorum Patrum canonicas sanctiones. Matrimonia insuper tam licita quam illicita passim prohibet, nisi pro quibus pecunia intercedit. Adulterorum quoque publica peccata dissimulat, quia non solum in talibus, verum etiam et in aliis, promisso munere vel oblato, redimentes se in errore dimittit, usque [Col. 0626D] adeo deditus Simoniacae pravitati quod penes eum sine ipsa nec in ecclesiis immolatur nec aliquod spirituale confertur. Appellationes etiam, quantumcunque rationabiliter ad sedem apostolicam interpositas, vilipendit.

Licet autem super tantis excessibus eum duxerimus hactenus in patientia supportandum, nec exeruerimus ultorem gladium in eumdem, exspectantes ut, si forsan poeniteret, sibi clementia nostra ignosceret ne periret, ipse tamen patientia nostrae benignitatis abusus, ut nos acrius provocaret, de reddenda civitate Melfiae, quam in fidelitate regia per innovata juramenta primitus solidarat, ab Ottone [Col. 0627A] maledicto et excommunicato pulsari precibus non sustinuit, sed praevenit eumdem; et movens in ipsa civitate discordiam, et provocans bello cives, eis de praestanda fidelitate ipsi Ottoni ab eodem commonitis, et cur hoc faceret sciscitantibus, sic respondit, quod malebat honoris proprii quam rerum suarum incurrere detrimentum, et reddi sibi faciens civitatem, ad exhibendam ei fidelitatem et hominium spontaneus et sine inductione alicujus accessit, ad idem suos concives, quos revocare debebat, inducens, et nec excommunicationis sententiam nec perjurii notam metuens, quam ex hoc incurrere se sciebat, ei familiarius prae caeteris Apuliae praelatis adhaesit, sibi manifeste in nostram injuriam et regium dispendium obsequendo. Nolentes igitur ut [Col. 0627B] dictus episcopus ex eo quod malle se asseruit honoris proprii quam rerum suarum detrimentum incurrere mentiatur, fraternitati tuae per apostolica scripta mandamus et districte praecipimus quatenus eumdem omni appellatione cessante ab officio pontificali suspendas, ex parte nostra firmiter injungens eidem ut infra tres menses nostro se conspectui repraesentet. Alioquin ipsum ex tunc vinculo excommunicationis innodans, mandes capitulo Melfiensi ut sibi provideant personam idoneam per electionem canonicam in pastorem.

Datum Laterani, Non. Junii, pontificatus nostri anno quinto decimo.

In eumdem fere modum scriptum est super hoc capitulo Melfiensi usque per electionem canonicam [Col. 0627C] in pastorem. Ideoque discretioni vestrae per apostolica scripta mandamus et districte praecipimus quatenus mandatum apostolicum per eumdem Muranum episcopum suscipiatis humiliter et fideliter observetis.



CXVI. LUGDUNENSI ARCHIEPISCOPO. Nemo cogi debet invitus ad monachatum. (Laterani, Idibus Junii.)

Attestationes quas nobis super monachatu dilecti filii P. de Boton Viennensis canonici transmisisti legi fecimus coram nobis, et universa notavimus diligenter; et licet quidam de monachis deponerent contra ipsum quod eum ut monachum in monasterio [Col. 0627D] de Insula in triplici statu viderint, in scholis videlicet, forma et choro, et quod annum sextum decimum cum ab eodem recessit monasterio complevisset, plures tamen pro eo quam contra de testibus faciebant. Probabatur etenim quod profiteri noluerit et a monasterio aufugerit memorato, se nolle respondens in monachum secundum consuetudinem monasterii benedici et facere professionem ibidem, ex parte requisitus abbatis, quia ibi et positus fuerat et morabatur invitus, et quod abbas etiam, hoc audito, illum invitum monachum se dixerit non facturum. Ad haec mater ejus P. et . . frater . . soror, et alii consanguinei, qui de ipsius aetate notitiam [Col. 0628A] habere poterant pleniorem, quod in monasterio invitus positus fuerit se scire firmiter asserentes, ipsum in mense Augusto proximo adfuturo tricesimum tertium vel ad plus tricesimum quartum annum suae completurum fatebantur aetatis, addentes jam annum vicesimum effuxisse quod a monasterio idem P. habitu abjecto recesserat, ad illud ulterius non reversus. Ex quorum depositione patebat eumdem P. nondum annum quartum decimum, cum recessit ultimo a memorato monasterio, complevisse. Nos insuper ad cautelam super investiganda plenius veritate ipsum conscientiae propriae committentes, ex ejus responsione tenuimus quod invitus in monasterio positus, nec in medio consenserat, nec in fine [(84) 1Kb] . Cum igitur cautum reperiatur [Col. 0628B] in canone ut minoris aetatis filiis, qui oblati monasterio fuerint, suscipientes habitum vel tonsuram, si a praelatis suis anno quinto decimo requisiti, se in assumptae religionis proposito consenserint permansuros, poenitendi licentia praecludatur, alioquin eis non adimatur ad saeculum redeundi facultas, ne coacta praestare Deo servitia videantur, fraternitati tuae per apostolica scripta mandamus quatenus saepedictum P. occasione monachatus illius a nemine molestari permittas, quem ob hoc nolumus temere impediri quominus ecclesiasticum valeat beneficium obtinere, si quis alias illud sibi duxerit canonice conferendum.

Datum Laterani, Idibus Junii, pontificatus nostri anno quinto decimo.



CXVII. G. ABBATI MONASTERII SANCTI ANGELI DE PLANO FIRMANAE DIOECESIS. Eum restituit suae abbatiae. (Laterani, V Idus Junii.)
[Col. 0628C]

Cum dilectus filius B. venerabilis fratris nostri Firmani episcopi procurator tecum ad sedem apostolicam accessisset, et dilectum filium G. subdiaconum et capellanum nostrum vobis concessissemus pariter auditorem, coram eo proponere procurasti quod cum idem episcopus te amoverit absque causa rationabili a regimine abbatiae, post appellationem ad nos legitime interpositam te carceri mancipato, Theobaldum monachum ejusdem Ecclesiae ibidem [Col. 0628D] intrusit per Simoniacam pravitatem. Verum cum venerabilibus fratribus nostris Esculano primo et demum Anconitano episcopis causam ipsam terminandam commiserimus singillatim, et idem Anconitanus, cognitis causae meritis, te auctoritate nostra sententialiter ad dictam restituendum decreverit abbatiam, dando II. Farfensi monacho in mandatis ut ad locum accedens personaliter, exsecutioni mandaret sententiam promulgatam, idem monachus id non potuit adimplere, pro eo quod praefatus Theobaldus manu sibi restitit violenta. Quare dicti episcopi Anconitani sententiam petebas a nobis supplicationibus attentis confirmari. Ex [Col. 0629A] parte vero altera responsum ad haec exstitit ex adverso quod cum ab eadem sententia per ipsius Firmani procuratorem ad nostram fuerit audientiam provocatum, et nos, pro eo quod nobis de ipso non poterat fieri plena fides, abbati Clarevallensi de Flastra nostris dederimus litteris in praeceptis ut inquisita super hoc plenius veritate, quod inveniret nobis per suas litteras fideliter intimaret, idem abbas testibus super appellatione receptis, ipsorum depositiones nobis postmodum destinavit: ex quibus probari videbatur aperte quod Philippus, qui probabatur procurator fuisse per publicum instrumentum Theobaldi praemissi, qui etiam inveniebatur per jam dictum Firmanum episcopum in ipsum monasterium institutus, appellaverat a sententia [Col. 0629B] memorata, quamvis tu tam contra ipsum Philippum quam etiam contra productos testes objecisses quamplura, et dicta nitereris ipsorum testium multipliciter impugnare. Verumtamen an dictus Philippus fuerit Firmani episcopi procurator, et ob quam causam ad nos exstiterit appellatum, nec ex depositionibus illis nec aliquo etiam modo alio monstrabatur. Subjungens ipsius Firmani episcopi procurator in ejusdem praesentia capellani sententiam fuisse iniquam, praesertim cum coram antedicto Anconitano episcopo ex parte Firmani episcopi evidenter extitisset probatum te tam appellationi objectae quam etiam renuntiasse regimini abbatiae, ac jurasse te suis omnino jussionibus pariturum, sicut ex depositionibus ab eodem Anconitano episcopo [Col. 0629C] constare videbatur testium receptorum. Propter quod supplicabat nobis humiliter praefatam sententiam infirmari. Ad hoc vero replicando ex opposito respondisti quod a jam dicto episcopo exstitisti carceri mancipatus, et ab ipsius servientibus detentus tandiu donec tam appellationi quam ipsi etiam abbatiae renuntiasti compulsus, et idem episcopus Theobaldum praemissum intrusit ibidem vitio Simoniae, sicut haec clarebant ex depositionibus ipsorum testium evidenter. Propter quod postulabas instanter intrusum jam dictum a memorata Ecclesia penitus amoveri, et exsecutioni mandari sententiam nominatam; praesertim cum non inveniretur probatum procuratorem Firmani episcopi ab ipsa sententia [Col. 0629D] provocasse: quod, sicut superius est expressum, idem episcopus coram abbate Clarevallensi praedicto probare debebat, et is qui appellaverat, videlicet Theobaldus, nunquam fuisset appellationem interpositam prosecutus. Intellectis igitur his et aliis capellanus praemissus quae a partibus proposita fuerant coram eo, et nobis fideliter recitatis, de mandato nostro saepefati episcopi Anconitani sententiam confirmavit, decernens omnes illos auctoritate apostolica compescendos qui hujusmodi sententiae contradictores inventi fuerint vel rebelles, Theobaldo praefato prorsus amoto a monasterio memorato. [Col. 0630A] Volentes igitur quod per capellanum praedictum auctoritate nostra diffinitum est in hac parte robur obtinere debitae firmitatis, sententiam ipsam auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, V Idus Junii, pontificatus nostri anno quinto decimo.

In eumdem fere modum scriptum est super hoc abbati Farsensi usque robur obtinere debitae firmitatis, sententiam ipsam auctoritate duxerimus apostolica confirmandam, discretioni tuae per apostolica scripta mandamus quatenus eamdem facias per censuram ecclesiasticam appellatione postposita firmiter observari; contradictores, si qui fuerint [Col. 0630B] vel rebelles, censura simili sublato appellationis obstaculo compescendo.



CXVIII. LINGONENSI EPISCOPO. Respondetur ad ejus consulta. (Laterani, VII Idus Junii.)

[(85) 1Kb] Postulasti per sedem apostolicam edoceri qualiter contra Judaeum procedere debeas qui manus injecit in quemdam presbyterum violentas. Ad quod fraternitati tuae breviter respondemus quod si dictus Judaeus tuae jurisdictionis existit, ipsum poena pecuniaria punias vel alia, secundum quod convenit, temporali, faciens percusso satisfactionem congruam exhiberi. Alioquin dominum ejus moneas et inducas [Col. 0630C] ut passo injuriam et Ecclesiae ab eo satisfieri faciat competenter. Quod si dominus ejus id neglexerit adimplere, tu Christianis per censuram ecclesiasticam interdicas ne cum ipso Judaeo, antequam satisfaciat, praesumant commercia exercere. Consequenter quaesisti quid (facere) debeas de quodam captivo, qui se falso episcopum asserens, altaria consecravit, et alia plura exercuit quae ad officium pertinent praesulatus. Ad quod tibi taliter respondemus, ut illa quae taliter egit irrita nunties, et ipsum perpetuo carceri facias mancipari, pane doloris et aqua angustiae sustentandum [(86) 1Kb] . Tertio quaesivisti utrum illi qui in annis minoribus constituti novitiorum habitum susceperunt, et infra annum postmodum [Col. 0630D] facta professione [(87) 1Kb] ad saeculum sunt reversi, et ab episcopis suis hoc scientibus ad sacros ordines sunt promoti, sustineri debeant in illis ecclesiis ministrare in quibus fuerint ab eisdem episcopis instituti. Nos ergo fraternitati tuae breviter respondemus quod propter hoc non sunt ab ipsis ecclesiis amovendi, sed in eis possunt libere ministrare, nisi forte prudentia suppleverit in illis aetatem, ut saltem transire debeant ad regulam laxiorem, cum ipsi absque protestatione religionis habitum assumendo vitam praesumantur proposuisse mutare.

[Col. 0631A] Datum Laterani VII Idus Junii, pontificatus nostri anno quinto decimo.



CXIX. DECANO, ET MAGISTRO HENRICO CANONICO TRECENSIBUS, ET THESAURARIO VILLAE MAURI TRECENSIS DIOECESIS. Adversus monachos S. Germani Antissiodorensis. (Laterani, IV Idus Junii.)

Constitutus in praesentia nostra dilectus filius I presbyter ecclesiae Sancti Christophori de Sessiaco [(88) 1Kb] lacrymabili nobis conquestione monstravit quod quia contra priorem ejusdem loci Antisiodorensis dioecesis, qui tantum percipiebat de proventibus ecclesiae memoratae quod de residuo nullatenus poterat sustentari, nostras ad venerabilem fratrem nostrum Aurelianensem episcopum et conjudices [Col. 0631B] suos litteras impetravit; idem prior sic ei fecit in ipsa villa commercia denegari ut a domo quam conduxerat, cum propriam non haberet, fuerit exire compulsus ac in ipsa ecclesia diutius habitare, cunctis ei humanitatis officia ob metum prioris et monachorum timentibus exhibere. Denique cum in solemnitate Omnium Sanctorum pro necessitatibus suis a praefata ecclesia paululum discessisset, a D. et aliis familiaribus memorati prioris ita fuit lapidibus impetitus quod mortis, ut credit, non evasisset periculum nisi in eamdem ecclesiam se subito recepisset. Porro cum praefati episcopus et conjudices sui mandatum nostrum volentes exsequi statuissent ut de proventibus ipsius ecclesiae aestimationem decem librarum Parisiensis [Col. 0631C] monetae omnibus computatis perciperet annuatim, et in terram prioris ac homines, quia facto se opponebant ipsorum, promulgassent sententiam interdicti, J. monachus, S. cellerarius, Cle. et quidam alii servientes prioris, eum in ipso Dominicae Nativitatis die durissime verberatum, demum adeo graviter in capite vulnerarunt ut praeter dolores alios et laesuras, irremediabilem auditus incurrerit laesionem: qui ad eumdem priorem semivivus adductus, ut vel sic posset evadere, juramento firmavit quod sibi vel suis praeterquam I. monacho et Constant. quaestionem super iis de caetero non moveret. Propter cujus enormitatem excessus venerabilis frater noster Antissiodorensis episcopus, qui [Col. 0631D] loci dioecesanus existit, ecclesiam et villam Sessiacensem supposuit interdicto. Postmodum vero cum idem presbyter jam convaluisset utcunque, abbas Sancti Germani, ad quem Sessiacensis pertinet prioratus, auctoritate quarumdam generalium litterarum obtentarum antequam dictus presbyter praefatam Ecclesiam habuisset, coram judicibus Aurelianensibus eumdem traxit in causam; saepedicto priore occasione aliarum litterarum similiter generalium ipsum nihilominus citari Bituricas faciente, ut sic jugibus deficeret laboribus et expensis. Unde consumpto modico patrimonio quod habebat, necesaria tandem coactus est mendicare. Et licet constaret [Col. 0632A] eum malitiose vexatum, judices tamen ei cum instantia postulanti expensas restitui non fecerunt.

Caeterum prior a jam dicto Aurelianensi episcopo et conjudicibus suis auctoritate nostra excommunicationis sententia innodatus pro eo quod pertinaciter veniebat contra ordinationem eorum factam super provisione presbyteri memorati, per nuntium suum nobis suggerere procuravit quod iidem judices post appellationem ad nos legitime interpositam supposuerant terram suam et homines interdicto; et sic de lata in eum excommunicationis sententia, dioecesani etiam interdicto, ac ordinatione provisionis, dicti presbyteri non habita mentione, nostras ad abbatem Sancti Benigni Divionensis et conjudices suos litteras impetravit. Qui eidem presbytero personaliter [Col. 0632B] coram eis praefixo sibi termino comparenti petitas deliberandi inducias denegarunt et legitimas exceptiones ipsius, quas tam super excommunicatione prioris quam suspicione litterarum, quarum filum ruptum certius videbatur, ac etiam interdicto dioecesani episcopi opponebat, admittere recusantes, post appellationem ad nos his et aliis causis a praedicto presbytero interpositam, sententiam interdicti, quam Aurelianensis episcopus et conjudices ejus in terram prioris protulerant, in ejus praejudicium revocarunt. Quo praetextu jam dictus prior, licet excommunicationis sententia, quam idem Aurelianensis episcopus et conjudices sui protulerant in eumdem, remanserit innodatus, et interdictum in ecclesiam et villam de Sessiaco a dioecesano episcopo pro verberatione [Col. 0632C] dicti presbyteri promulgatum relaxatum non fuerit, divina tamen celebrare praesumit, et per se ac monachos suos parochianis saepefati praesbyteri ecclesiastica sacramenta ministrans, oblationes pertinentes ad ipsum in proprios usus convertere non veretur. Quia igitur haec, si vera sunt, sub dissimulatione transire nec volumus nec debemus, discretioni vestrae per apostolica scripta mandamus quatenus si vobis constiterit de praemissis, revocato in statutum debitum quidquid per dictos abbatem Sancti Benigni et conjudices ejus post appellationem ad nos legitime interpositam in praejudicium praefati presbyteri exstitit attentatum, interdicti et excommunicationis sententias tam a saepefato episcopo Aurelianensi [Col. 0632D] et conjudicibus suis quam a loci dioecesano in villam et homines de Sessiaco promulgatas faciatis usque ad satisfactionem condignam firmiter observari. Illos vero quos in saepefatum presbyterum constiterit manus temerarias injecisse tandiu excommunicatos publice nuntietis et faciatis ab omnibus arctius evitari donec passo injuriam satisfecerint competenter, et cum vestrarum testimonio litterarum ad sedem venerint apostolicam absolvendi, non obstantibus litteris quas a venerabili fratre nostro episcopo Tusculano super absolutione sua obtinuisse dicuntur tacita veritate. Priorem vero, si eum in hoc constiterit fuisse culpabilem vel excommunicatum [Col. 0633A] celebrasse divina, ab officio beneficioque suspensum ad nostram praesentiam cum vestris litteris veritatem plenius continentibus transmittatis. Expensas autem quas eumdem presbyterum fecisse constiterit per malitiosam vexationem abbatis Sancti Germani et antedicti prioris, sicut justum fuerit, restitui faciatis eidem, in praemissis omnibus sublato appellationis obstaculo processuri. Testes autem, etc., usque subtraxerint, per censuram ecclesiasticam, appellatione cessante, cogatis veritati testimonium perhibere. Quod si non omnes, etc., duo vestrum, etc.

Datum Laterani, IV Idus Junii pontificatus nostri, anno decimo quinto.



CXX. ABBATI SANCTI COSMAE DE VICOVARIO, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. Recipiuntur sub protectione sedis apostolicae. (Laterani, Idibus Junii.)
[Col. 0633B]

Quoties postulatur a nobis quod religioni et honestati convenire dignoscitur, animo nos decet libenti concedere et juxta petentium voluntatem consentaneum rationi congruum suffragium impertiri. Eapropter, dilecti in Domino filii, vestris justis postulationibus clementer annuimus, et monasterium ipsum Sancti Cosmae, quod ad jus et proprietatem beati Petri specialiter pertinet, ad exemplar felicis memoriae Coelestini papae praedecessoris nostri sub beati Petri et nostra protectione suscipimus et praesentis [Col. 0633C] scripti privilegio communimus. In primis siquidem statuentes ut ordo monasticus, etc., usque illibata permaneant, in quibus haec, etc., usque vocabulis: Locum ipsum in quo praefatum monasterium situm est cum omnibus pertinentiis suis, ecclesiam Sancti Viti de Vicovaro cum omnibus pertinentiis suis, Sanctae Mariae de Marcianello, Sancti Petri de Ferrata, Sanctae Mariae de Cantalupo, et Sancti Felicis ecclesias cum omnibus pertinentiis suis, jus quod habetis in ecclesiis Sancti Salvatoris et Sancti Nicolai de Cantalupo, ecclesiam Sancti Angeli de Rocca Jovere, quatuor denarios Papienses propensione ab eadem Rocca, in Vicovaro ecclesiam Sanctae Luciae cum pertinentiis suis, ecclesiam Sancti Januarii [Col. 0633D] de Catiniano cum pertinentiis suis, ecclesiam Sanctae Eugeniae cum pertinentiis suis, quinque denarios Papienses quos a monasterio Sancti Clementis Tiburtini percipere debetis, casalem Cerriti Plani, et casalem in Martianello cum pertinentiis suis. Ad haec statuimus ut idem monasterium vestrum nulli nisi Romano pontifici sit subjectum, nec ab eo quidquam ab alio aliquo clerico seu laico exigatur, excepto uno prandio quod Tiburtino episcopo cum septem tantum personis semel in anno, si ipsum ad monasterium vestrum forte venire contigerit, persolvetis. Chrisma vero, oleum sanctum, etc., usque quod postulatur impendat. Praeterea quatuor molendina de Precis, quae sedent in pede ripae Sanctorum Cosmae et Damiani, molendinum quod sedet sub fonte Piccicaroli, [Col. 0634A] sedium molendini in rivo de Runci, molendinum in eodem loco quod habetis cum Joanne de Runci, et terram quam habetis in tenimento Sambuci, vobis nihilominus auctoritate apostolica confirmamus. Sepulturam praeterea ipsius loci, etc., usque nullus obsistat, salva tamen justitia illarum ecclesiarum a quibus mortuorum corpora assumuntur. Decernimus ergo, etc., usque usibus omnimodis profutura, salva sedis apostolicae auctoritate. Ad indicium autem hujus perceptae a sede apostolica libertatis duas libras cerae nobis nostrisque successoribus annis singulis persolvetis. Si qua igitur in futurum, etc., usque districtae subjaceat ultioni. Cunctis autem eidem loco, etc., usque praemia aeternae pacis inveniant. Amen.

[Col. 0634B] Datum Laterani, per manum Joannis Sanctae Mariae in Cosmidin diaconi cardinalis, S. R. E. cancellarii, Idibus Junii, indictione XV, Incarnationis Dominicae anno 1212, pontificatus vero domini Innocentii papae III anno decimo quinto.



CXXI. GLASGUENSI ET BRECHINENSI EPISCOPIS. De electione episcopi Dunkeldensis. (Laterani, Idibus Junii.)

Dilecti filii H. archidiaconus et capitulum Ecclesiae Dunkeldensis, et abbas de Scona, prior de Insula, et universus clerus Dunkeldensis dioecesis suis nobis litteris intimarunt quod bonae memoriae R. episcopo eorumdem viam universae carnis ingresso, ipsi convenientes in unum de substitutione pontificis [Col. 0634C] tractaturi, dilectum filium Joannem archidiaconum Laodoniae, invocata Spiritus sancti gratia, in episcopum sibi concorditer elegerunt, et charissimus in Christo filius noster Willelmus Scotiae rex illustris electioni eorum benignum assensum praebuit, sicut ipsius litterae testantur. Unde dilecti filii R. et R. nuntii eorumdem nobis humiliter supplicarunt ut cum praefata Ecclesia sedem apostolicam, nullo mediante, respiciat, electionem ipsam auctoritate apostolica confirmantes, ipsum faceremus in episcopum consecrari. Verum P. nuntius venerabilis fratris nostri episcopi Sancti Andreae in nostra praesentia constitutus postulavit instanter ut cum de consuetudine hactenus observata idem episcopus, ut dicebat, episcopos Scotiae debeat consecrare, praefatum electum [Col. 0634D] consecrandum ad eum mittere dignaremur. At nuntii memorati, bonae memoriae Coelestini papae ac nostrum privilegium allegantes, in quo continetur expresse quod omnes episcopatus Scotiae immediate apostolicae sedi subsunt, inter quos connumeratur et iste, asseruerunt quod praefatus episcopus id sibi de jure non poterat vindicare. Sed et nuntius supradictus proposuit quod idem episcopus super hoc apostolicae sedis erat scripto munitus. Quia igitur idem nuntius intentionem suam fundare non potuit, et Ecclesiae memoratae tandiu differre consecrationem electi sui posset esse valde damnosum, fraternitati vestrae per apostolica scripta mandamus quatenus examinata electione pariter et electo, si eam [Col. 0635A] inveneritis de persona idonea canonice celebratam, ipsam, sublato appellationis obstaculo, auctoritate apostolica confirmetis, et sine utriusque partis praejudicio alter vestrum, si ambo nequiveritis interesse, accersitis sibi duobus vicinis episcopis, ipsum in praesulem studeat consecrare, ac juramentum fidelitatis nomine nostro recipiat ab eodem sub forma quam vobis sub bulla nostra mittimus interclusam.

Datum Laterani, Idibus Junii, pontificatus nostri anno quinto decimo.



CXXII. POPULO MEDIOLANENSI, SPIRITUM CONSILII SANIORIS. Adversus Ottonem imperatorem. (Laterani, Idibus Junii.)

[Col. 0635B] Mirari cogimur et moveri quod praeteritorum immemores et improvidi futurorum, conversi estis in arcum perversum et in reprobum sensum dati, sacrosanctae Romanae Ecclesiae matri vestrae devotionem et obedientiam subtrahendo, quae vos multis beneficiavit honoribus et magnis beneficiis honoravit, et ei pertinaciter adhaerendo qui suis benefactoribus consuevit retribuere mala pro bonis, offensam pro gratia, et injuriam pro honore; sicut ex iis quae contra nos egisse dignoscitur potuistis perpendere manifeste. An forte putatis quod alia vobis retribuet quam reddit ipse nobis? Nam si hoc fecit in viridi, quid in arido est facturus? Licet autem ex iis quae nunc agitis gratia nostra vos reddatis indignos, quia tamen mater oblivisci non potest filiorum uteri sui, [Col. 0635C] universitatem vestram monemus et exhortamur in Domino, per apostolica vobis scripta mandantes quatenus saniori utentes consilio revertamini ad devotionem et obedientiam matris vestrae, super excessibus vestris, et specialiter super eo quod dilectos filios ordinarios Mediolanensis Ecclesiae nuper ejicere praesumpsistis, Deo et nobis taliter satisfacere satagentes ut poenam vitare possitis et gratiam adipisci.

Datum Laterani, Idibus Junii, pontificatus nostri anno quinto decimo.



CXXIII. TRECENSI EPISCOPO, ET ABBATI CLAREVALLENSI CISTERCIENSIS ORDINIS LINGONENSIS DIOECESIS, ET MAGISTRO HENRICO CANONICO TRECENSI. De negotio episcoporum Aurelianensis et Antissiodorensis. (Laterani, Idibus Junii.)
[Col. 0635D]

[(89) 1Kb] De prudentia Senonensis archiepiscopi non possumus non mirari, qui post appellationem ad nos legitime interpositam, et contra nostri formam mandati, perverse processit in causa quam ad petitionem charissimi in Christo filii nostri Philippi Francorum regis illustris sibi duximus committendam super relaxanda sententia interdicti quod in terram ejus venerabiles fratres nostri Aurelianensis et Antissiodorensis episcopi protulerunt, si praedictus rex [Col. 0636A] eis illud offerret quod esset merito acceptandum, et licet ipsi jusserimus ut, si fieri posset, postposito utrinque judicio ad amicabilem compositionem intenderet, ipse tamen, turbato negotio potius quam sedato, nec compositionem facere studuit, nec judicium exercere. Unde, nisi regiae voluissemus serenitati deferre, taliter eum corripere curassemus quod ejus profecto non remansisset impunitus excessus. Cum igitur quod ab eo est inordinate praesumptum, ipso jure sit irritum et inane, discretioni vestrae per apostolica scripta praecipiendo mandamus quatenus ejus processum et quidquid occasione ipsius inveneritis attentatum, sublato cujuslibet contradictionis et appellationis obstaculo irritum nuntietis, contradictores, si qui fuerint, vel rebelles per [Col. 0636B] censuram ecclesiasticam appellatione postposita compescendo. Quod si non omnes, etc. tu ea, frater episcope, cum eorum altero, etc.

Datum Laterani, Idibus Junii, pontificatus nostri anno decimo quinto.



CXXIV. ATREBATENSI EPISCOPO. Ejusdem argumenti cum epistola 63, libri XIV. (Laterani, II Idus Junii.)

Dudum dilectis filiis Majore, Juratis, Scabinis, et universitate communiae Laudunensis conquerentibus nostro est apostolatui reseratum quod dilecti filii electus et clerus Laudunensis aliique viri ecclesiastici saepe in eos et in terras ac familias eorum excommunicationis et interdicti sententias sine [Col. 0636C] causa rationabili ac juris ordine praetermisso promulgant, ipsos per hujusmodi sententias multipliciter contra justitiam aggravantes, licet super his de quibus impetuntur a quoquam sint exhibere parati quod postulat ordo juris. Nolentes igitur eosdem ecclesiastica districtione indebite praegravari, cum ex apostolicae servitutis officio sublevare teneamur injuste depressos, eis et aliis auctoritate apostolica curavimus districtius inhibere ne in ipsos vel eorum quemlibet seu terras aut familias eorumdem sine manifesta et rationabili causa excommunicationis vel interdicti sententias promulgarent, decernentes hujusmodi sententias, si quae post appellationem ad nos propter hoc legitime interpositam fuerint promulgatae, [Col. 0636D] penitus non tenere. Quia vero eisdem conquerentibus intelleximus quod praefati electus et clerus, inhibitione nostra contempta, nituntur eis modis omnibus obviare, fraternitati tuae per apostolica scripta mandamus quatenus si forsan illi vel alii contra formam inhibitionis praemissae praesumpserint eos indebite molestare, tu sententias in eos temere promulgatas secundum formam Ecclesiae auctoritate nostra relaxes, ita quod conquerentibus satisfaciant competenter, quia dissolvi nolumus nervum ecclesiasticae disciplinae. Hanc autem jurisdictionem tibi concessam usque ad triennium volumus prorogari, ut interim cognoscamus utrum illi [Col. 0637A] temere contra istos, an isti contra illos indebite moveantur, salvis semper sententiis ex delegatione apostolica promulgatis.

Datum Laterani, II Idus Junii, pontificatus nostri anno decimo quinto.



CXXV. NOBILI VIRO W. MILITI DE TIGNE. De jure patronatus. (Laterani, II Idus Junii.)

Cum causam quae inter te ex parte una et Andegavense capitulum ex altera super jure patronatus Ecclesiae de Tigne vertebatur felicis memoriae Coelestinus papa praedecessor noster venerabili fratri nostro Mauricio quondam Nannetensi, nunc vero Pictaviensi episcopo et conjudicibus suis duxerit [Col. 0637B] committendam, ipsi partem citantes utramque, quia dictum capitulum termino constituto non comparuit coram eis, te causa rei servandae in possessionem ejusdem ecclesiae induxerunt, et licet idem capitulum infra annum cautionem exposuerit standi juri, non tamen possessionem ejusdem ecclesiae potuit adipisci, te super hoc violentiam inferente. Unde cum utriusque partis procuratores demum ad nostram praesentiam accessissent, dilectum filium nostrum Benedictum tituli Sanctae Susannae presbyterum cardinalem eis concessimus auditorem. Qui auditis et intellectis partis rationibus utriusque, te de mandato nostro ad restituendam ecclesiam Andegavensi capitulo condemnavit. Cujus exsecutionem [Col. 0637C] sententiae venerabili fratri nostro episcopo Nannetensi et conjudicibus suis commisimus, salvis rationibus tuis, si quas coram ipsis duceres proponendas. Super quibus iidem judices te audire nullatenus voluerunt nisi prius fructus ipsius Ecclesiae, quos nec tu nec alius nomine tuo perceperat, sicut firmiter asserebas, dicto capitulo resarcires, te nihilominus ad restitutionem quinque millium solidorum post appellationem ad nos legitime interpositam nomine fructuum condemnantes. Sed postmodum ad priorem Sancti Hilarii de Cella et collegas suos delegari nostras obtinuisti litteras sub hac forma, ut si constaret te post appellationem ad nos legitime interpositam ab episcopo Nannetensi et conjudicibus suis condemnatum fuisse, ipsorum revocato processu, de [Col. 0637D] negotio cognoscerent principali, alioquin partes per eos ad priorum judicum remitterentur examen. Coram quibus cum in tantum fuerit litigatum quod jam sola sententia deberet proferri, placuit partibus ut priorum processu judicum remanente interim in suspenso, iidem judices de principali cognoscerent, et tota demum causa fideliter ad nos remitteretur instructa.

Testibus igitur productis ab utralibet partium coram eis, et de consensu ipsorum postmodum publicatis, post disputationem diutinam, tam eorum quam etiam priorum processum judicum sub sigillis ad nos propriis iidem judices remiserunt. Post haec vero tibi ac procuratori dicti capituli in nostra praesentia constitutis dilectum filium nostrum Petrum [Col. 0638A] tituli Sanctae Caeciliae presbyterum cardinalem concessimus auditorem. Coram quo interrogari petisti procuratorem praedictum utrum in villa tua sita esset ecclesia memorata, super cujus patronatu inter te ac praemissum capitulum quaestio vertebatur: quod utique dictus concessit procurator de plano. Et secundo interrogatus ac tertio utrum crederet progenitores tuos aliquid juris habuisse in ecclesia memorata, vel ab eisdem fuisse fundatam, utrumque credere se respondit, protestans te audiendum non esse nec ad diffinitivam sententiam procedendum nisi prius restitueres Andegavensi capitulo quinque millia solidorum in quibus eidem per dictum Nannetensem episcopum et suos collegas fueras condemnatus; praesertim cum appellationem quam te [Col. 0638B] ab eisdem interposuisse dicebat legitimo tempore non fueris prosecutus: quo suppresso, apostolicas litteras obtinuisti ad priorem Sancti Hilarii de Cella et suos conjudices delegari. Quorum processum nullum asserebat omnino pro eo quod fines apostolici mandati transgressi, priusquam eis constaret de appellatione legitima, de proprietate cognoscere praesumpserunt, cum aliter jurisdictioni ordinariae non praeessent, ratione cujus in eos posset a partibus consentiri. Nec factas confessiones coram auditore capitulo praejudicare dicebat, cum in eo processu, qui subsistere non poterat constitutus fuerit procurator, et si etiam processus teneret, quod tamen instructa remissa fuerat causa ipsa, interrogationes ulterius fieri non debebant, sed esset potius ad diffinitivam sententiam [Col. 0638C] procedendum. Ad haec autem per ordinem respondisti non esse tibi aliquatenus imputandum si infra annum appellationem non fuisti prosecutus objectam, cum eo tempore captus fueris, sed quam cito fuisti redditus libertati, appellationem fuisti interpositam prosecutus, sicut tuis probatur testibus evidenter; ad restitutionem dictorum quinque millium solidorum te asserens non teneri, tum quia post appellationem ad nos legitime interpositam sententia lata fuit, tum quia fructus ipsius Ecclesiae ad saepefatum capitulum minime pertinebant; et si etiam pertinerent, non tamen probatum exstitit te vel alium tuo nomine ipsis idem capitulum spoliasse vel fructus aliquos ex eadem Ecclesia per te vel [Col. 0638D] per alium percepisse. Ad id vero quod dictum est contra processum judicum ultimorum, videlicet quod formam apostolici rescripti transgressi, prius de proprietate quam de appellatione cognoverant, nec aliter iidem judices jurisdictioni praeerant ut in eos posset de consensu partium consentiri, frivolum est omnino, cum de partium voluntate, priorum judicum remanente processu, jurisdictio fuerit prorogata. Quod fit quandoque, de tempore ad tempus, de quantitate ad quantitatem, de re ad rem, de persona ad personam, de contractu etiam ad contractum, sed alio modo, prout tam in jure canonico quam civili colligitur evidenter. Quorum aliquis etsi aliter jurisdictioni forsitan non praeesset, constabat tamen eos ex nostra delegatione jurisdictionem [Col. 0639A] habere. Nec obstat quod pars adversa dicebat interrogationes ulterius fieri non debere postquam instructa remittitur ipsa causa, cum contrarium obtineat tam de consuetudine Romanae Ecclesiae, quae usque ad diffinitivam sententiam quoties expedit partes interrogat, quam de jure.

Nos igitur intellectis per auditorem praedictum quae proposita fuerant coram eo, quia nobis constitit ex confessionibus procuratoris capituli saepefati intentionem tuam fuisse fundatam, et etiam usum qualemcunque probasti, nec ex parte capituli quidquam de proprietate, neque aliquid probatum fuit sufficienter de usu, jus patronatus tibi adjudicamus Ecclesiae memoratae, perpetuum super hoc silentium Andegavensi capitulo imponentes. Ad haec, ab impetitione [Col. 0639B] ejusdem capituli super quinque millibus solidorum te duximus absolvendum, cum non probaverint de fructibus ejusdem Ecclesiae te aliquid percepisse. Nulli ergo, etc., usque diffinitionis, etc.

Datum Laterani, II Idus Junii, pontificatus nostri anno decimo quinto.

In eumdem fere modum scriptum est super hoc dilectis filiis Aureae vallis, Sancti Launi Toharcensis et de Ferraria abbatibus Pictaviensis dioecesis usque aliquid percepisse. Quocirca discretioni vestrae per apostolica scripta mandamus quatenus quod a nobis est ratione praevia diffinitum, faciatis per censuram ecclesiasticam appellatione remota observari. Quod si non omnes, etc., duo vestrum, etc.



CXXVI. BITURICENSI ARCHIEPSCOPO. De juridictione ecclesiastica burgi Dolensis. (Laterani, XVII Kal. Julii.)
[Col. 0639C]

[(90) 1Kb] Cum inter te ex parte una et dilectos filios abbatem et conventum Dolensis monasterii ex altera super ecclesiastica jurisdictione quam in clericos et laicos burgi Dolensis tam de jure communi quam ex privilegiis Bituricensi Ecclesiae ab apostolica sede concessis tibi competere proponebas, asserendo quod abbas et conventus praedicti te super eadem praesumpserant molestare, parte monasterii in contrarium proponente jurisdictionem eamdem ad se per privilegia multorum Romanorum pontificum pertinere, et quod tu super ipsa idem [Col. 0639D] monasterium molestabas, controversia coram nobis et etiam coram judicibus delegatis fuerit diutius agitata, et ab eisdem ad nos causa remissa sufficienter instructa, nos tandem te ac ipsius monasterii procuratoribus componendi plenariam habentibus potestatem in nostra praesentia constitutis, pro bono pacis, de consensu vestro et fratrum nostrorum consilio sic duximus providendum, ut videlicet cum in burgo Dolensi tres sint parochiales ecclesiae, una illarum, scilicet ecclesia Sancti Stephani, cum capellano inibi serviente ad Dolense monasterium pertineat pleno jure, ac omnes homines ipsius monasterii manentes impraesentiarum [Col. 0640A] in burgo Dolensi, et etiam homines monasterii qui aliunde ad burgum ipsum accesserint habitandum, nec non et alii quilibet qui homines monasterii fient et inhabitaverint burgum, cum omni posteritate sua ad ejusdem dominium pertinente ac manente in burgo, clerici quoque qui sunt vel fuerunt vel fuerint filii hominum monasterii, manentes in burgo, erunt parochiani ecclesiae supradictae, et abbas monasterii memorati in eos omnimodam jurisdictionem ecclesiasticam in case quolibet obtinebit; ita quod tu ac ministri tui in eadem ecclesia, capellano, et aliis hominibus tam clericis quam laicis, qui juxta determinationem nostrae provisionis existunt vel erunt parochiani ejusdem, quandiu in eodem burgo manserint, nullam habebitis jurisdictionem [Col. 0640B] omnino, et eosdem vobis excommunicare seu absolvere non licebit; super his abbati a nobis plenaria potestate concessa.

Quod si Clerici filii hominum monasterii extra burgum manentium ad ipsum inhabitandum accesserint, et in domibus parochianorum monasterii manserint, vel ad manendum domos emerint, vel conduxerint ab eisdem, parochiani erunt ecclesiae supradictae, alioquin iidem crunt tuae jurisdictioni subjecti. In reliquis vero duabus ecclesiis, videlicet Sancti Germani et Sanctae Mariae parvae, abbas et monachi monasterii saepedicti praesentationem capellanorum habebunt tantummodo et census ac obventiones quas in eis hactenus habuerunt; in quibus [Col. 0640C] et capellanis earum, clericis et omnibus aliis hominibus tam clericis quam laicis in ipso burgo vel extra manentibus, praeter illos qui secundum determinationem praefatam pertinent ad ecclesiasticam jurisdictionem abbatis, omnimodam jurisdictionem episcopalem et consuetudines tam in denariis pentecostalibus quam in treuga, communia, et ipsa sequenda jurandis, ac in aliis, nec non procurationibus tuis archidiaconi et archipresbyteri et omnimoda obedientia, sicut habes in aliqua ecclesia vel persona Bituriae, obtinebis. Quod si homo monasterii alterius domini feminam vel alterius domini homo monasterii feminam duxerit in uxorem, quandiu legi viri fuerit alligata, cum liberis susceptis ex eo forum sequetur et parochiam viri [Col. 0640D] sui; cum autem a lege viri solnta, ad jurisdictionem ecclesiasticam et parochiam ad quam pertinebat primitus revertetur.

Praeterea si monasterium alterius hominem in burgo manentem quomodolibet acquisierit, vel homo abbatis ad alterius dominium transferatur, homo ille sub illius jurisdictione ecclesiastica sub cujus in burgo primitus fuerat remanebit, nec propter mutationem domini temporalis ecclesiasticam jurisdictionem mutabit. Si vero aliquis monasterii et alterius domini homo communis existat, in uno anno tuus, et in alio sit parochianus abbatis; nisi forsan per exaequationem tuam et abbatis ipsius [Col. 0641A] aliter statuatur. Cum autem abbas clericum ad suam jurisdictionem ecclesiasticam pertinentem tibi ad ecclesiam aliquam praesentarit, ipse ad eamdem admissus ex toto tuae jurisdictioni ecclesiasticae subjacebit, salvo jure abbatis in rebus patrimonialibus, si quae habet. In repraesentando vero quemlibet clericum ad vacantem ecclesiam dicet abbas: Clericum istum ad ecclesiam illam vacantem elegi, et eumdem tibi praesento. Homines vero abbatis vel alterius extra burgum manentes, qui fuerant parochiani ecclesiae Sancti Stephani supradictae, parochiani alterius illarum ecclesiarum quae tibi subsunt existent. Sed ecclesia Sancti Germani, quia in ipsa majorem quam in ecclesia beatae Mariae parvae monasterium habet censum, plures quam illa parochianos [Col. 0641B] habebit. Quod si forte homo aliunde in burgo veniens pro aliqua causa, priusquam maneret in burgo, a te vel a tuis citatus fuerit, vel excommunicationis vinculo seu alia sententia innodatus, quantum ad jurisdictionem ecclesiasticam coram te causa hujusmodi decidetur, et eadem forma de homine monasterii manente in burgo, si se transtulerit alias, servabitur pro abbate.

Caeterum homines monasterii in illa parte burgi manentes quae Raschaz dicitur, erunt parochiani ecclesiae sancti Dionysii, sicut primitus exstiterunt, et tuae in omnibus jurisdictioni subjecti, sicut alii ejusdem parochiae qui habitant extra burgum. Et sic tota illa parochia Sancti Dionysii cum omnibus [Col. 0641C] hominibus habitantibus in eadem, cujuscunque dominii sint, sive monasterii, sive alterius, tuae jurisdictioni ecclesiasticae in omnibus, sicut alia quaelibet de Bituria, de caetero subjacebit. Tu vero pro illis hominibus monasterii qui ad praesens in eadem parte burgi morantur, de hominibus militum vel aliorum tuae jurisdictioni subjectis in burgo manentibus totidem homines aequipollentes eisdem juxta bonorum virorum arbitrium recompensabis monasterio memorato, qui cum omni posteritate sua tam clericis quam laicis de caetero ecclesiae Sancti Stephani parochiani existant, et in ecclesiastica jurisdictione omnimodo, sicut ejus homines, ipsi monasterio sint subjecti: et super his ejusdem loci abbati tuas litteras assignabis. Si vero in capella [Col. 0641D] de Petrina monachus sacerdos vel clericus prius ad juridictionem abbatis pertinens ministraverit, ejusdem abbatis jurisdictioni ecclesiasticae subjacebit; alioquin tuae jurisdictionis existet. In eadem quoque capella in praecipuis festivitatibus et beatae Mariae ac apostolorum nec non diebus Dominicis non admittetur quispiam ad divina, nisi infirmi tantummodo ibidem manentes, et servientes eorum. In privatis vero diebus, si quis in ea divina ex devotione audire voluerit, non vetetur. Praeterea si quando tu vel officiales tui ecclesiam Sancti Germani supposueritis interdicto, in eadem capella celebrabitur voce submissa, clausis januis, non pulsatis campanis, et nullo admisso nisi pauperibus [Col. 0642A] et infirmis, et servientibus eorumdem. Caeterum si forsan terra domini Castri Radulfi interdicto supposita generali fuerit, in ecclesia Sancti Stephani, submissa voce, clausis januis et non pulsatis campanis, celebrabuntur divina, dummodo interdictum illud in aliis duabus ecclesiis, videlicet Sancti Germani et Sanctae Mariae parvae, facias observari. De quaestionibus vero ad invicem motis super his quae sunt extra burgum taliter est provisum, ut capellani ecclesiarum quarum ad monasterium jus pertinet patronatus, omnia mobilia sive immobilia specialiter sibi legata integre sine percunctatione percipiant, et priores faciant illud idem de his quae sibi specialiter legabuntur [(91) 1Kb] . Illud autem quod legatum fuerit ecclesiae, ac determinatum exstiterit ad [Col. 0642B] usum aliquem, utpote ad fabricam, luminare, vel hujusmodi, usui illi cedet; si vero simpliciter ecclesiae legatum fuerit, inter priorem et capellanum aequaliter dividetur. In ecclesia vero illa in qua prior non residet, in usum capellaniae convertetur totaliter, nisi fuerit specialiter priori legatum. Bona quoque capellanorum decedentium per ecclesias acquisita penes capellanias, sive condiderint testamentum, sive intestati decesserint, remanebunt. Determinari etiam debet quid ad capellanum et quid ad priorem pertineat, ac super hoc scriptum authenticum fieri, quod tuo sigillo signabitur et abbatis. Et si forsan inter priorem et capellanum super jure capellaniae vel ecclesiarum proventibus temporalibus quaestio [Col. 0642C] aliqua oriatur, prior coram abbate, capellanus vero in tua vel officialium tuorum curia respondebit. Porro capellae beatae Mariae de Cuslenc major capellanus, qui est de Praa, a te totam curam recipiet, et onus illius pariter sustinebit, ac officiabit eamdem vel officiari faciet per idoneum sacerdotem, ita quod cultus divini nominis ibidem nullatenus minuetur; et illius vicarius praestito juramento promittet se tua jura et sententias servaturum. Insuper domus de Chamin de Cloys, cum illa de Perer Crocet ac illa de Cloys et quolibet alio jure suo, tibi libere remanebit. Domum etiam de Oblinquo, quae in coemeterio dicitur esse constructa, voluntati et provisioni abbatis et ejusdem loci prioris relinques, nec ipsum priorem super eadem per te vel aliquem [Col. 0642D] ministrorum tuorum de caetero molestabis. Ad haec autem est renuntiatum hinc inde quibuslibet privilegiis et indulgentiis utrinque super praemissis omnibus a sede apostolica impetratis, et nos ipsa, quantum ad praemissa omnia, viribus carere decernimus, salva tamen temporali jurisdictione abbatis in omnibus quae infra cruces burgi consistunt. Ut igitur haec nostra provisio robur perpetuae obtineat firmitatis, ipsam auctoritate apostolica confirmamus et praesentis scripti patrocinio communimus. Decernimus ergo, etc., usque incursurum.

Datum Laterani, XVII Kal. Julii, pontificatus nostri anno quinto decimo.



CXXVII. ARCHIEPISCOPO BITURICENSI, ET EPISCOPO LEMOVICENSI, ET ABBATI DALONENSI CISTERCIENSIS ORDINIS LEMOVICENSIS DIOECESIS. De electione abbatis Tutellensis. (Laterani, Idibus Junii.)
[Col. 0643A]

Diligenter auditis et perspicaciter intellectis quae coram nobis proposita sunt a patribus super duabus electionibus in Tutellensi monasterio celebratis, et delegatorum processu, qui unam cassantes, aliam confirmarunt, pensatis nihilominus natura et qualitate negotii, quibus potius duximus inhaerendum, ipsorum delegatorum sententiam ratam habentes, per apostolica vobis scripta mandamus quatenus eam auctoritate nostra faciatis inviolabiliter observari, [Col. 0643B] contradictores, si qui fuerint, vel rebelles per censuram ecclesiasticam appellatione postposita compescendo, nullis litteris veritati et justitiae praejudicantibus a sede apostolica impetratis. Quod si non omnes, etc., duo vestrum, etc.

Datum Laterani, Idibus Junii, pontificatus nostri anno decimo quinto.



CXXVIII. ANGELO ABBATI ET CONVENTUI SANCTI ALEXII DE URBE. Confirmat illis vineas montis Aventini. (Laterani Idibus Junii.)

Coram dilecto filio nostro Petro tituli Sanctae Caeciliae presbytero cardinale, quem syndico ecclesiae Sanctae Priscae ac oeconomo monasterii vestri concessimus [Col. 0643C] auditorem, idem syndicus nomine ecclesiae Sanctae Priscae omnes vineas in monte Aventino positas, quas idem monasterium possidebat, ab oeconomo ipso petebat, quas pertinere ad ecclesiam Sanctae Priscae per instrumenta donationum Philippi et Epiphanii ostendere nitebatur. Verum pars vestra respondens dictas vineas juris esse monasterii Sancti Alexii, prout per instrumentum donationis Eufimiani, cujus donatio praedictorum Philippi et Epiphanii donationem tempore longo praecesserat, liquido apparebat, possessionem insuper longissimam allegabat, quam per instrumenta locationum et privilegia pontificum Romanorum et testes plurimos manifeste probavit. His igitur nobis per cardinalem eumdem fideliter explicatis, nos visis et auditis instrumentis [Col. 0643D] ac confessionibus utriusque partis, et attestationibus et allegationibus intellectis, de fratrum nostrorum consilio oeconomum vestrum nomine ipsius monasterii ab impetitione syndici Sanctae Priscae super dictis vineis sententialiter duximus absolvendum. Nulli ergo, etc., diffinitionis, etc., usque incursurum.

Datum Laterani, Idibus Junii, pontificatus nostri anno decimo quinto.



CXXIX. MAGISTRO ET FRATRIBUS MILITIAE TEMPLI. De violenta manuum injectione in clericos. (Signiae, IX Kal. Julii.)

Ea quae pro defensione nominis Christiani sustinetis [Col. 0644A] discrimina nos inducunt ut vos et ordinem vestrum favore continuo prosequentes, quieti vestrae propensius intendamus, et studeamus auferre vobis materiam gravaminis et laboris. Hinc est quod vobis auctoritate praesentium indulgemus ut si qui e fratribus vestris in se invicem, sive in alios religiosos quoslibet, seu etiam in clericos saeculares manus injecerint violentas, per dioecesanos episcopos absolutionis beneficium assequantur, etiamsi eorum aliqui prius quam habitum vestrum susciperent, tale aliquid commiserint propter quod ipso actu excommunicationis sententiam incurrissent, nisi excessus ipsorum esset difficilis et enormis, utpote si esset ad mutilationem membri vel sanguinis effusionem processum, aut violenta manus in episcopum [Col. 0644B] vel abbatem injecta, cum excessus tales et similes sine scandalo nequeant praeteriri. Nulli ergo, etc., concessionis, etc., usque incursurum.

Datum Signiae IX Kalend. Julii, pontificatus nostri anno decimo quinto.



CXXX. BITURICENSIS ARCHIEPISCOPO. Adversus archiepiscopum Burdegalensem. (Signiae, V Idus Julii.)

[(92) 1Kb] Diligenter auditis et perspicaciter intellectis quae tu et dilectus filius magister Amaneus procurator venerabilis fratris nostri Burdegalensis archiepiscopi coram nobis proponere voluistis super sententia quam auctoritate primatiae in eumdem archiepiscopum [Col. 0644C] promulgasti, suspendendo ipsum ab officio metropoliticae dignitatis pro eo quod ad tuum vocatus concilium accedere non curavit, nec pro se aliquem idoneum destinare, de communi fratrum nostrorum consilio sententiam ipsam ratam habuimus et usque ad satisfactionem idoneam praecepimus observari, hoc ad cautelam expresso quod lis coram nobis non de primatia, sed de sententia, exstitit ventilata. Credentes igitur ad satisfactionem sufficere competentem pro praedicta sententia relaxanda ut memoratus archiepiscopus per seipsum aut alium virum idoneum ad tuam accedat praesentiam, relaxationem ejusdem sententiae humiliter petiturus, et promissurus firmiter sub suarum, si necesse fuerit, testimonio litterarum quod ad tuum concilium vocatus [Col. 0644D] accedet, facturus quod de jure fuerit faciendum, fraternitati tuae per apostolica scripta mandamus quatenus cum ab eo fueris taliter requisitus, sententiam ipsam non differas relaxare, nullam ei poenam infligens, si forte ipsam sententiam non servabit antequam per nos fuerit declaratum an eadem esset sententia observanda, cum hoc apostolicae providentiae duxerimus reservandum. Alioquin venerabili fratri nostro Turonensi archiepiscopo et dilectis filiis decano et subdecano Pictaviensibus dedimus in mandatis ut illam appellatione remota relaxent absque praejudicio juris tui.

Datum Signiae, V Idus Julii, pontificatus nostri anno decimo quinto.

[Col. 0645A] Scriptum est super hoc eisdem in eumdem fere modum usque duxerimus reservandum. Quocirca discretioni vestrae per apostolica scripta mandamus quatenus si dictus archiepiscopus mandatum nostrum neglexerit adimplere, vos illam appellatione postposita relaxetis absque praejudicio juris archiepiscopi memorati. Quod si non omnes, etc., tu ea, frater archiepiscope, cum eorum altero, etc.



CXXXI. FRATRIBUS JEROSOLYMITANI HOSPITALIS ET MILITIAE TEMPLI IN REMENSI DIOECESI CONSTITUTIS. Ne interdictos vel excommunicatos tradant sepulturae. (Signiae, Kal. Julii.)

Religionis intuitu, et etiam devotionis obtentu quam circa nos geritis, vos et domos vestras sincera [Col. 0645B] charitate diligimus. Sed quantumcunque vos diligamus et prompta vobis velimus benignitate deferre, sustinere non possumus nec debemus ut si quid interdum contra Deum et justitiam attentatis, remaneat incorrectum. Audivimus autem, et audientes non potuimus non moveri, quod parochianos Corbeiensis Ecclesiae, quae specialiter beati Petri juris existit, sub praetextu confraternitatis, etiamsi vinculo teneantur excommunicationis astricti, ecclesiasticae praesumitis tradere sepulturae. Quoniam igitur tanto id gravius ferimus quanto vobis amplius indecens reputamus et vestrae saluti contrarium, per apostolica vobis scripta mandamus et districte praecipimus quatenus de caetero parochianos Corbeiensis ecclesiae [Col. 0645C] qui vinculo tenentur excommunicationis astricti ad sepulturam recipere nullatenus praesumatis, scituri quod si ipsos vel alios excommunicatos sepulturae tradere praesumpseritis, honestati domus vestrae gravissime derogabitis, et tandem non sine indignatione nostra hujus praesumptionis correctionem, auctore Domino, sentietis.

Datum Signiae, Kal. Julii, pontificatus nostri anno decimo quinto.



CXXXII. RODULPHO PRESBYTERO. Dantur ei monita. (Signiae, VI Non. Julii.)

Diligenter auditis et perspicaciter intellectis quae [Col. 0645D] circa te super voto ac professione monastici ordinis per inquisitionem delegatorum nostrorum reperta fuerunt, te ad observantiam regulae monachalis decernimus non cogendum, quanquam saluti tuae magis expedire credamus ut ad illud regnum feliciter obtinendum vim tibi facias et bellum indicas de quo legitur quod a diebus Joannis Baptistae regnum coelorum vim patitur, et illud diripiunt violenti. Tu ergo, sive licentia in saeculo remanendi, sive providentia exeundi de saeculo usus fueris, divinae te subjicias servituti, et per mandatorum Dei semitas gradiaris ne forte, si secus egeris, teipsum decepisse proberis.

Datum Signiae, VI Nonas Julii, pontificatus nostri anno decimo quinto.



CXXXIII. FRATRIBUS HIEROSOLYMITANI HOSPITALIS IN HIBERNIA CONSTITUTIS. (Signiae, XIII Kal. Augusti.)
[Col. 0646A]

Cum a nobis petitur, etc. usque perducatur effectum. Eapropter, dilecti in Domino filii, vestris justis precibus inclinati, de Killemainan, de villa Turmot, de Ysoude, Sancti Michaelis de Krevach, Sancti Clementis Dublinensis, de Taverach, de Dovenachpatic, de Kilteltan, de Legno, de Moylbochen, de Moyllach, de terra Adae Dullart et Pagani fratris sui, de Cluchihunche, de Knocduine, de Clunif, de Bernemeche Adae de Lenz, de Dunler, de Ken, de Cloch, de terra Amauri de Feypo juxta Luvech, Sanctae Mariae in Arch., de terra quae fuit R. filii [Col. 0646B] W. Sancti Joannis Arch., de Rashmulin, de Incheme Kargi, de Maniblos, de terra Walteri de Logan, de terra W. Forestarii in Magelin, Sancti Joannis evangelistae in Crafferg, de Bruach, de Glorie, de Batmolin, de Kilhiele, de Killuvarin, de Rathenans, de Tachsixan, de Rathsuln, de terra Philippi Vituli, de terra Thomae Vituli, de terra Joannis de Peinkoyt, de Adcor, de villa Aufrid. in Ardrie, Sancti David de Nas., de terra Ricc. filii Alvered., de villa W., de Keldif, de Clane, de Juthe, de Killebech, de terra W. Cirencestre, de Dunig, de Kernach, de Marachem, de villa Sirloc, de Tuly, de Killemelin, de Rathbrid, de Kilros, de terra quae fuit Radulfi de Offali, de Dunheve, de Finovere, de Orengam, de terra Thomae filii Maur., de Killergi, de Struhan, [Col. 0646C] de Dorric, de Foder, de villa David de Dumetham, de villa David Boch, de terra Ricc. Pmcne, de Gillachnescop. in Obuy, de Archimen. Triech., de tota terra Reug. Poherii in Lagen., de Archemang, de Cavelmuy, de terra Ricc. de Hemfort, Sancti Petri de Selescar, Sancti Michaelis de Wesefort, Sancti Joannis, Sancti Patricii, Sanctae Brigidae, Sanctae Mariae Magdalenae Wesfort, Sancti Joannis de Balischauc, de Inchescorch, Sancti Joannis de terra Heliae de Pondlg, de Dufer, Sanctae Mariae de Slefcultre, de terra Rog. Valen., de terra Osbati God, de terra W. Bruselanc., de Senerah, de Kildium, Sancti Joannis Wateford, de Drukun, de Kesllivor, Sanctae Mariae de Tibh., de Arfinan, de Radron, de Magdevuin, de [Col. 0646D] Stangenach, de terra W. Auguill., de terra Adae Martel., de Obrid., de terra Alex. Carpentar., de Dumercth, de Typar, de Karketel, de Hules, de Cathan, de Kilguban, de terra Roberti Silwim., de Lunc., de Kilkallan, de Carcorchin, de terra Ricc. de Mora, de terra Thomae filii Rad., de terra Henrici Pmcn., de feudo decem militum in honore Cathan., de Addar., de terra Galf., de Exse., de terra Tancardcor., Sancti Marchach. Linurin., Sanctae Brigid. Linurin., de terra Godeberti de Rupe., de imo Gantard. Inker, de Lachmecger., de Holegr., de toto tuedo de Amerit, de toto tuedo de Tulachleys, de toto tuedo de Horr., de toto tuedo de Maycr., Sancti Joannis de Corcang. de Roskelan. et de Senegart, Clencan, ecclesias cum omnibus [Col. 0647A] villis, decimis, capellis, pertinentiis et appendiciis suis, nec non et alia bona vestra, sicut ea juste ac pacifice possidetis, vobis et per vos domui hospitalis auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

Datum Signiae, XIII Kalend. Augusti, pontificatus nostri anno decimo quinto.



CXXXIV. JOANNI REDOSTONENSI EPISCOPO. De graeco episcopo ad Ecclesiae unitatem reverso. (Signiae, II Idus Julii.)

Cum ad obedientiam sacrosanctae Romanae Ecclesiae redieris, sicut ex parte tua fuit propositum coram nobis, auctoritate tibi praesentium indulgemus [Col. 0647B] ut in apostolicae sedis devotione persistens, illa gaudeas libertate qua gaudent Latini episcopi Romaniae, illamque jurisdictionem in subditos tuos obtineas quam et ipsi in dioecesibus suis habent. Nulli ergo, etc. concessionis, etc., usque incursurum.

Datum Signiae, II Idus Julii, pontificatus nostri anno decimo quinto.



CXXXV. EIDEM. Ut Graecos hortetur ad unitatem Ecclesiae. (Signiae, II Idus Julii.)

Cum ad obedientiam apostolicae sedis redieris, ut quod audisti alii dicas: Veni, et trahas quasi [Col. 0647C] cortina cortinam, fraternitati tuae praesentium auctoritate mandamus quatenus coepiscopos tuos nec non monachos et clericos Graecos, ut ad obedientiam sedis apostolicae revertantur, exhortationibus sedulis efficaciter moneas et prudenter inducas, ita quod diligentia tua clareat in effectu, et gratiam nostram merearis plenius et favorem.

Datum Signiae, II Idus Julii, pontificatus nostri anno decimo quinto.



CXXXVI BOIANENSI EPISCOPO. De quodam instrumento corroso. (Signiae, XIII Kal. Augusti.)

Significante venerabili fratre nostro episcopo Venafrano ad nostram noveris audientiam pervenisse [Col. 0647D] quod ecclesia sua ignis incendio devastata, ipsius privilegia coactus est alias deponere conservanda: inter quae privilegium quoddam, quod inter Ecclesiam Venafranam et Hospitalarios civitatis ejusdem compositionis et pacis foedera continebat, repertum est ex conservatorum incautela corrosum. Unde quia ex ipsius abolitione magnum posset Ecclesiae Venafranae dispendium provenire, ac nonnulli, qui dum idem conderetur privilegium interfuerant, dictos Hospitalarios simile habere privilegium asseverent, nobis humiliter supplicavit ut inducere dictos Hospitalarios ad exhibendum idem privilegium dignaremur. Volentes igitur Ecclesiae Venafranae [Col. 0648A] dispendiis praecavere, fraternitati tuae per apostolica scripta mandamus quatenus Hospitalarios antedictos ad praefatum privilegium exhibendum, secundum quod Ecclesiae antedictae privilegium reformetur, moneas efficaciter et inducas. Alioquin depositiones praedictorum testium audiens, efficias et procures ut eorum dicta in scripturam publicam ad perpetuam memoriam redigantur.

Datum Signiae, XIII Kal. Augusti, pontificatus nostri anno decimo quinto.



CXXXVII. BERNARDO PRIMO ET FRATRIBUS EJUS. Forma religionis quam tenent describitur. (Signiae, X Kal. Augusti.)

[Col. 0648B] [(93) 1Kb] Ne quis de caetero vestrum valeat calumniari propositum, sicut olim diligenter examinavimus fidem vestram, ita nunc conversationem vestram prudenter investigare curavimus, et utramque litteris apostolicis fecimus comprehendi, ut illa in testimonium habeatis. Conversationis ergo vestrae propositum tale est: »In nomine Patris et Filii et Spiritus sancti, et beatissimae semper virginis Mariae, ad aedificationem universalis sanctae Dei Ecclesiae, et ad salutem animarum nostrarum et omnium ad quorum aures pervenerit. Sicut fideliter credimus corde, fidem catholicam per omnia et in omnibus integram et inviolatam, quemadmodum in litteris nostrae examinationis expressum est, ore [Col. 0648C] firmiter confiteri et nuntiare et praedicare proposuimus, et usque ad animam et sanguinem adversus omnes sectas haeresum defendere viriliter promisimus, consistentes sub magisterio et regimine unius et veri magistri Domini nostri Jesu Christi ac piissimi vicarii ejus papae Innocentii et successorum ejus, semper permanentes tam corpore quam spiritu in communione sanctae Romanae ac universalis Ecclesiae, quam sanctam et catholicam et apostolicam semper et ubique confitemur et praedicamus, extra quam neminem salvari fatemur. Sed quia fides sine operibus mortua est, saeculo abrenuntiavimus, et quae habebamus, velut a Domino consultum est, pauperibus erogavimus, et pauperes esse decrevimus, ita quod solliciti esse de crastino non curamus, nec aurum [Col. 0648D] vel argentum vel aliquid tale, praeter vestimentum et victum quotidianum, a quoquam accepturi sumus. Consilia quoque evangelica velut praecepta servare proposuimus. Et quanquam officium nostrum sit praecipue ut omnes discant Scripturas sacras et omnes idonei, exhortentur tamen, dum tempus ingruit, propriis manibus laboramus, ita duntaxat ne pretium accipiamus conventum. Nam cum ex magna parte clerici simus, et pene omnes litterati, lectioni, exhortationi, doctrinae, disputationi contra omnes errorum sectas decrevimus desudare, disputationes tamen a doctioribus fratribus in fide catholica comprobatis et instructis [Col. 0649A] in lege Domini dispensari, ut adversarii catholicae et apostolicae fidei cognoscant veritatem, et resipiscant a laqueis diabolici erroris, quibus tenentur capti. Cum praelatorum vero licentia et veneratione debita per idoneos fratres et in sacra pagina instructos, qui potentes sint in sana doctrina arguere gentem errantem, et ad fidem modis omnibus trahere, et in gremio sacrosanctae Romanae Ecclesiae studebimus revocare. Denique licet dicat Christus: Oportet semper orare et non deficere (Luc. XVIII), et Apostolus: Sine intermissione orate (I Thess. V), tamen quidam nostrorum per vigenti quatuor vices inter diem et noctem, alii quindecies, alii duodecies, qui autem minus septies, pro omnibus hominibus secundum eorum gradus orant. Continentiam [Col. 0649B] perpetuam et castimoniam vel virginitatem inviolabiliter conservando, suspectum mulierum consortium devitando, ut nemo nostrum solus ad solam, nec etiam ad loquendum, nisi audientibus aut videntibus legitimis testibus et certis personis, accedat. Nunquam in una domo fratres et sorores praesumant dormire, nunquam ad unam mensam residere. Ecclesiastica sacramenta suscipiemus ab episcopis et sacerdotibus in quorum dioecesibus et parochiis commorabimur, et eis obedientiam debitam et reverentiam exhibebimus. Per honestiores autem et instructiores in lege Domini et in sanctorum Patrum sententiis verbum Domini censuimus proponendum, de praelatorum Ecclesiae conscientia et consensu, fratribus et amicis, clericis et laicis, [Col. 0649C] ut discant necessaria pro haereticis convertendis. In omnibus vero episcopatibus, dioecesibus, vel parochiis in quibus sumus vel fuerimus, disposuimus jejunare secundum morem et consuetudinem praelatorum et catholicorum virorum orthodoxorum illarum provinciarum, tam in vigiliis, quam in jejuniis Quatuor Temporum et Quadragesimae. Ad mensam quoque semper legendum in domo qua fuerimus conversati, ex quo numerum excedimus octonarium. Silentium similiter data benedictione usque ad peragendas gratias observandum, nisi ob correctionem lectoris aut ob explanationem lectionis. Qui vero saecularium nobis credunt, a quibuscunque aliquid per aliquam fraudem habuerint, necesse est, [Col. 0649D] si potuerint et nobis acquiescere voluerint, ut ipsis et non aliis restituant. Decimas siquidem et primitias et oblationes et caetera secundum usum locorum servitia praelatis et aliis clericis sub quorum dioecesibus vel parochiis victitaverint fideliter persolvant: quod omnibus fidelibus Christianis efficaciter suademus. Religiosum et modestum habitum ferre decrevimus, qualem ex voto consuevimus deportate, utendo de caetero calceamentis communibus, ad consilium et mandatum summi pontificis, pro tollendo scandalo quod contra nos movebatur de calceamentis desuper apertis, quibus uti hactenus solebamus.« Vos ergo praescriptum conversationis [Col. 0650A] propositum de corde puro et conscientia bona et fide non ficta taliter observetis ut Deo gratum obsequium et hominibus utile praebeatis exemplum.

Datum Signiae, X Kalend. Augusti, pontificatus nostri anno decimo quinto.



CXXXVIII. POPULO ALEXANDRINO, SPIRITUM CONSILII SANIORIS. Ut ab Ottone imperatore recedant. (Signiae, III Idus Julii.)

[(94) 1Kb] Apostolicae sedis erga vos ab ipsis civitatis vestrae primordiis gratiam et favorem ipsius quoque civitatis vocabulum protestatur, quam felicis memoriae Alexander papa praedecessor noster, utpote novam plantationem Ecclesiae, tanta charitatis praerogativa dilexit ut in perpetuam suae gratiae ac vestrae [Col. 0650B] devotionis memoriam, eam suo curaverit nomine insignire. Qualiter autem nos ejus in vestra exaltatione vestigia non solum imitati fuerimus, verum etiam supergressi, licet operibus vos exhibeatis immemores, in vestris tamen cordibus memores, sicut credimus, permanetis; quippe cum talia sint quae vobis contulimus ut eorum nullo debueritis tempore oblivisci. Miramur igitur, nec satis admirantes sufficimus admirari, quod conversi in arcum perversum, et in reprobum sensum dati, sic cito recessistis a fidelitate nostra et sanctae Romanae Ecclesiae matris vestrae, cui non solum debita minime praestitistis, verum et in impiorum consilium abeuntes, facti estis inimici ejus, in capite impugnantes eam una cum persecutoribus ejus, et Ottoni tyranno et excommunicato [Col. 0650C] et maledicto in nostram injuriam et animarum ac rerum vestrarum periculum adhaerentes. Quanquam igitur merita vestra non exigant ut vos patris mansuetudine revocemus, sed potius severitate judicis puniamus, quia tamen pater filium diligit etiam offendentem, imitantes longanimitatem illius cujus patientia, quantum in ipso est, ad veniam peccatores adducit, universitatem vestram exhortamur attentius, per apostolica vobis scripta mandantes quatenus a praefato tyranno, qui, sicut per ea quae circa nos egit, nisi esset cor vestrum insipiens obscuratum, advertere potuistis, benefactoribus suis mala pro bonis retribuit, atque ab ejus complicibus sano utentes consilio recedatis, et redeatis [Col. 0650D] humiliter ad sinum sanctae Romanae Ecclesiae matris vestrae, offensam praeteritam obsequiis subsequentibus expiantes. Alioquin indubitanter noveritis vos privilegiis omnibus vobis ab eadem indultis perpetuo spoliandos, cum propter ingratitudinis vitium libertas in servitutis compedem revocetur.

Datum Signiae, III Idus Julii, pontificatus nostri anno decimo quinto.



CXXXIX. CREMONENSI EPISCOPO APOSTOLICAE SEDIS LEGATO. Confirmat depositionem episcopi Vicentini. (Signiae, Non. Julii.)

[(95) 1Kb] Per tuas nobis litteras intimasti quod cum [Col. 0651A] contra episcopum Vicentinum tam per publicam famam quam per canonicos ipsius Ecclesiae multa tuis fuissent auribus inculcata, licet notorium esset eumdem episcopum clamorem qui de ipso ascenderat opere complevisse, ad cautelam tamen eidem terminum praefixisti quo se tuo conspectui praesentaret, suam super objectis, si posset, innocentiam ostensurus. Quo demum pluribus sibi terminis assignatis in tua comparere praesentia non curante, in eum depositionis sententiam promulgasti, capitulo Vicentino alium eligendi liberam tribuens facultatem. Quamvis igitur ad id fine nostro speciali mandato procedere non debueris, cum hoc sit unum ex illis quod sibi sedes apostolica specialiter reservavit, quia tamen nota est ejus enormis dilapidatio, [Col. 0651B] et deformis insufficientia non ignota, et antequam tuas litteras acceperimus, nos super ipsius depositione nostras feceramus litteras jam notari, fraternitati tuae per apostolica scripta mandamus quatenus eumdem facias ab Ecclesiae Vicentinae regimine perpetuo remanere remotum, monens idem capitulum diligenter ut in nullo de caetero eidem intendens, personam idoneam et Ecclesiae Romanae devotam sibi per electionem canonicam infra mensem praeficiant in pastorem. Alioquin tu id auctoritate nostra sublato cujuslibet contradictionis et appellationis obstaculo exsequaris, nihilominus dictum episcopum per censuram ecclesiasticam districtissime cogens ut pecuniam quam de alienatis Ecclesiae possessionibus congregavit [Col. 0651C] refundat in ejusdem Ecclesiae debita persolvenda.

Datum Signiae, Non. Julii, pontificatus nostri anno decimo quinto.

Super hoc scriptum est capitulo Vicentino.



CXL. EPISCOPO AURASICENSI. Delegat causam matrimonii mulieris bigamae. (Signiae, II Idus Julii.)

Ex tuarum perpendimus serie litterarum F. mulierem Aurasicensem coram te fuisse conquestam quod, cum B Garinus parochianus tuus eam duxisset legitime in uxorem, eamdem non curabat maritali affectione tractare; cumque partes ad tuam praesentiam [Col. 0651D] convocasses, dicta mulier juramento firmavit quod idem B. per verba de praesenti contraxerat cum eadem, testibus nihilominus ad hoc probandum productis, quorum depositiones eisdem duxisti litteris inserendas. Econtra vero B. memoratus juravit se nunquam contraxisse cum muliere jam dicta, nec eamdem annulo subarrhasse, producens nihilominus testes ad reprobationem testium productorum ab ipsa, dicta quorum eisdem inserere litteris procurasti. Proposuit etiam B. praedictus quod eadem mulier cuidam Sthephano in Ecclesiae facie fuerat matrimonialiter copulata, qui carnaliter eamdem cognoverat, et eam tenebat in domo propria ut uxorem, quod in jure confessa fuit mulier saepe dicta, asserens tamen se cum B. saepedicto [Col. 0652A] primitus contraxisse. Cumque postmodum mulier eadem ad testes interim producendos diem sibi peteret assignari, dictus B. asserens eamdem audivisse dicta testium productorum ab ipso, ac propter hoc non debere rursum ad testium productionem admitti, sedem apostolicam appellavit, octavas sancti Martini proximo venturas terminum suae appellationi praefigens: quem terminum arctans ad festum Ascensionis proximo tunc futurum, nobis humiliter supplicasti ut causam eamdem fine terminare debito dignaremur. Nos igitur iis tam per litteras tuas quam per relationem dilecti filii G. subdiaconi et capellani nostri, quam eidem B. concessimus auditorem, plenius intellectis, easdem litteras tuas sub bulla nostra tibi remittentes inclusas, [Col. 0652B] fraternitati tuae per apostolica scripta mandamus quatenus, si de hoc principaliter coram te actum fuerit, quod videlicet saepe nominatus B. memoratam F. maritali non curabat affectione tractare, et vera sunt quae in praefatis tuis litteris continentur, dictum. B. ab impetitione praedictae mulieris absolvas. Quia sive ipsa mulier primus cum Stephano quam cum B. saepedicto contraxit, primum factum debet praejudicare secundo; sive constet eam primo cum B. postmodum cum Stephano contraxisse, nihilominus ejus petitioni obviat adulterium de quo est manifeste confessa. Si vero de hoc principaliter fuit actum, utrum scilicet inter dictum B. ac mulierem praefatam legitimum fuerit matrimonium, cum super hoc causa non fuerit sufficienter instructa, [Col. 0652C] eam plenius audias, et fine canonico appellatione remota decidas, faciens quod decreveris per censuram ecclesiasticam firmiter observari.

Datum Signiae II Idus Julii, pontificatus nostri anno decimo quinto.



CXLI. NORWINCENSI IN HIBERNIA COMMORANTI, CLUANFERTENSI ET ENACTUNENSI EPISCOPIS. Adversus episcopum Waterfordensem. (Signiae, VI Kal. Julii.)

Cum causam quae inter venerabilem fratrem nostrum Lesmorensem et Davidem quondam Waterfordensem episcopos vertebatur venerabilibus fratribus Laoniensi et Corcagiensi episcopis et diiecto [Col. 0652D] filio archidiacono Cassellensi sub certa forma duxerimus committendam, ipsi mandatum nostrum, tanquam obedientiae filii, diligenter; sicut ex litteris eorum accepimus, exsequi cupientes, ad instantiam ipsius Lesmorensis episcopi eumdem Waterfordensem episcopum citaverunt ut juxta mandati apostolici formam in jure dicto episcopo responderet. Sed eo postmodum in eorum praesentia comparente, idem Waterfordensis praefatum Lesmorensem episcopum ob quasdam adulterinas litteras nomine bonae memoriae Joannis tituli Sancti Stephani in Coelio monte presbyteri cardinalis, tunc in partibus Hiberniae apostolicae sedis legati confectas, quas idem Lesmorensis per collationem aliarum litterarum ipsius cardinalis veracium coram eisdem judicibus [Col. 0653A] aperte redarguit falsitatis, probare nitebatur excommunicationis nexibus irretitum. Sed cum nec hanc nec etiam alias exceptiones objectas dictus Waterfordensis probare aliquatenus potuisset, lite super principali praesentibus partibus contestata, diem ipsis dicti judices statuerunt infra quam dictus Waterfordensis a quibusdam Satanae satellitibus, instigante diabolo, exstitit immaniter trucidatus. Postmodum autem cum Robertus clericus fuisset ad Ecclesiam Waterfordensem electus, et venerabilis frater noster Cassellensis archiepiscopus vellet imponere sibi manus, quia dictus electus, sequens sui praedecessoris vestigia, occupatas possessiones invaserat per potentiam laicalem, praefatus Lesmorensis episcopus pro sui juris tuitione adversus [Col. 0653B] eumdem reclamavit electum. Sed antefato archiepiscopo respondente quod ipsum tantum ad Waterfordensem et non ad Lesmorensem Ecclesiam consecrabat, praefati judices praemissum Robertum jam in episcopum consecratum suis citatoriis litteris ad eorum praesentiam evocarunt, super possessionibus a praedecessore suo nequiter occupatis eidem episcopo responsurum. Eo itaque coram ipsis ad praefixum sibi terminum comparente, citationem ipsam non fuisse canonicam his rationibus allegavit; tum quia eadem nonnisi viginti et septem dies a termino continebat, tum etiam quod tantum ab uno ipsorum judicum et quodam abbate alio, cui praenominatus Corcagiensis commiserat vices suas, exstiterat evocatus. Verum, cum dictis judicibus [Col. 0653C] constitisset quod triginta et novem dierum fuerat citatio praenotata, et quod etiam licet judici delegato citationis officium cuilibet committere ac punire ratione praevia contemptorem, exceptionem illam esse frivolam decreverunt.

Qua de re dictus Waterfordensis accensus, sedem apostolicam appellavit; et suae appellationi terminum aliquatenus non praefigens, et nullam aliam rationabilem causam objectae appellationis allegans, recessit contumaciter a praesentia eorumdem. Judices autem appellationem hujusmodi, pro eo quod in litteris commissoriis fuerat remedium appellationis sublatum, frustratoriam attendentes, et advertentes etiam quod per sui praedecessoris procuratores et [Col. 0653D] per ipsum episcopum demum in eorum praesentialis fuerat contestata, testes ipsius Lesmorensis episcopi super duobus articulis eisdem ab apostolica sede commissis, videlicet quod Ecclesia Lesmorensis a tempore cujus non exstat memoria fuerat cathedralis, et super ipsius electione canonica receperunt; tertio articulo praetermisso, videlicet quod excommunicatus exstiterat praefati Waterfordensis episcopi praedecessor, cum inhumanum sit persequi odio jam defunctum. Testes etiam super violenta manuum injectione ipsius Lesmorensis episcopi de novo praesumpta post factam illis commissionem recipere decreverunt, cum ad eorum spectaret officium corrigere male acta circa negotium sibi ab apostolica sede commissum.

[Col. 0654A] Testibus itaque sic receptis et attestationibus publicatis, dicti judices attestationes ipsas Waterfordensi episcopo transmiserunt, diem praefigentes eidem quo in eorum praesentia compareret, in testes, si vellet, aut dicta testium aliquid objecturus. Eodem itaque Waterfordensi minime comparente, nec mittente aliquem idoneum responsalem, iidem judices tam attestationibus a nobis sibi transmissis quam etiam aliis quas ipsi receperant fideliter publicatis, cum per inspectionem earum et litteras venerabilium fratrum nostrorum archiepiscopi Tuamensis et episcopi Duacensis, qui super eodem negotio a nobis judices fuerant instituti, et restitutionem Lesmorensis Ecclesiae adjudicarant eidem, et in possessionem induxerant corporalem, de intentione [Col. 0654B] praefati Lesmorensis episcopi plenissime constitisset, communicato virorum prudentum et jurisperitorum consilio, possessionem Lesmorensis Ecclesiae cum suis omnibus pertinentiis adjudicarunt auctoritate nostra episcopo memorato, saepefatum Waterfordensem episcopum ad solutionem centum et sexaginta marcarum argenti, taxatione ab ipsis ultra dimidiam partem quantitatis provide facta, expensarum et ablatorum nomine condemnantes, et charitate fraterna, quae cum scandalizatis uritur et cum patientibus infirmatur, exsilio diutino et miseriis compatientes continuis episcopi saepefati, dictus Corcagiensis episcopus et dilectus filius Laoniensis decanus loco alterius judicis in corporalem possessionem ipsius Lesmorensis Ecclesiae [Col. 0654C] ipsum episcopum induxerunt. Caeterum cum paulo post idem Lesmorensis episcopus, in Sabbato quo Sitientes cantatur, celebraret solemniter ordines in eadem, quidam familiares dicti Waterfordensis episcopi una cum Rog. Christophori ipsius episcopi seneschalco ab ipso specialiter destinato dictum episcopum aliquandiu in ipsa ecclesia obsidentes, demum in eumdem ab ecclesia sacris indutum vestibus exeuntem actu nefario irruerunt et ecclesiam ipsam bonis tam intrinsecis quam extrinsecis per violentiam spoliantes, et ab ipso episcopo indumenta pontificalia viliter manu sacrilega extrahentes, cum duobus presbyteris de loco ad locum per invia usque ad castrum de Dungarvan, in quo erat Waterfordensis [Col. 0654D] episcopus, captivum immaniter abduxerunt eumdem. Cujus pedibus idem Waterfordensis, deponens modestiam pontificis, et induens nequiter carnificis feritatem, compedes tradens ferreos manu sua, et juvans fabrum clavos ipsis compedibus defigentem, sic ipsum carceris ergastulo mancipavit. Post haec autem dicti judices apud Cassellum una cum dicto Cassellensi archiepiscopo in majori ecclesia convenientes in unum, hujus iniquitatis auctores et etiam consentientes eidem, praesente Waterfordensi episcopo et pariter assentiente, accensis candelis, excommunicationis vinculo solemniter innodarunt. Evadente itaque post septem hebdomadas Lesmorensi episcopo Dei auxilio carcerem supradictum, in quo siti, fame ac penuria [Col. 0655A] multiplici acriter fuerat maceratus, iidem judices praefatum Waterfordensem episcopum ut eidem Lesmorensi episcopo satisfaceret de injuriis irrogatis suis duxerunt citandum litteris iterato.

Quo in die statuto in ipsorum praesentia comparente, ac post comminationes quamplurimas ex parte regis Angliae intentatas temere in eosdem contumaciter ab ipsorum auditorio recedente, ipsi judices, licet hujus facti enormitas esset notoria et fere omnibus manifesta, quia tamen idem Waterfordensis patratum scelus de ascensu ipsius factum fuisse negabat, testes contra ipsum, utpote lite super hoc articulo contestata, cum solemnitate debita receperunt: quorum depositionibus publicatis, et transmissis etiam ad Waterfordensem episcopum [Col. 0655B] supradictum, diem sibi et locum denuo praefixerunt, ut si duceret in testes aut eorum depositiones aliquid opponendum, ad ipsorum praesentiam accederet id acturus. Qui comparens in statuto termino coram eis, minas comminationibus et convitia praemissis injuriis aggregavit, parans instinctu diaboli eidem episcopo latenter insidias per Thomam suum clericum in coemeterio Limiricensi; cumque Lesmorensis praedictus esset in ostio Limiricensis ecclesiae constitutus, dictus Thomas Dei timore postposito manus injecit temerarias in eumdem, et sibi litteris jamdictorum archiepiscopi Tuamensis et episcopi Duacensis a manibus ipsi violenter avulsis, evaginato gladio sic ipsum conatus est decollare quod ictus aspere ferientis, a quo divina potentia ipsum episcopum [Col. 0655C] liberavit, in ostium defluens memoratum, ibidem perennis memoriae vestigia dereliquit. Quem, quia id praesumpserat ipsis judicibus astantibus et cernentibus tantum scelus, denuntiarunt publice anathemati subjacere; ipsi Waterfordensi episcopo arctius inhibentes ne communicare in aliquo praesumeret clerico memorato. Sed idem episcopus inhibitionem hujusmodi vilipendens, tam in corporali quem in spirituali mensa eadem die ac deinceps ipsi Thomae communicare non metuit, quemadmodum per testes didicerant judices supradicti. Et licet idem episcopus in testes et eorum testificata eadem die objicere noluisset, ac ab ipsorum conspectu contumax discessisset, ad ipsius malitiam [Col. 0655D] convincendam non solum ei alterum, sed etiam tertium et quartum diem ad ultimum eidem peremptorium indixerunt.

Quo nullatenus comparente, nec sufficientem ad eos responsalem mittente, dum ipsis per attestationes quas nobis sub sigillis suis dicti judices destinarunt, de violentia ipsi Lesmorensi a Walterfordensi episcopo irrogata et injectione violentarum manuum constitisset, assidentibus eis viris prudentibus et discretis, tam ipsum in canonem latae sententiae incidisse quam omnes fautores suos, candelis accensis et pulsatis campanis excommunicatos publice nuntiarunt, auctoritate nostra praemisso archiepiscopo injungentes ut ipsum excommunicatum per suam faceret provinciam nuntiari, et sibi rerum [Col. 0656A] spiritualium curam, donec in sententia perdurandum duceret, interdicens, saepefatum Lesmorensem episcopum in corporalem possessionem auctoritate nostra induceret Ecclesiae Lesmorensis, adjicientes eidem ut tam clero quam populo Waterfordensi sub interminatione anathematis districtius inhiberet ne ipsi episcopo in excommunicatione pertinaciter existenti praesumerent in aliquibus obedire, sed potius ipsi metropolitano reverentiam omnimodam exhiberent. Sed ipsi clerici facti salutis propriae contemptores, dicto episcopo participare ausu temerario praesumentes, eidem archiepiscopo in unctam ipsis reverentiam impendere noluerunt. Propter quod idem archiepiscopus in ipsos excommunicationis sententiam promulgavit, quam ipsi [Col. 0656B] judices duxerunt postmodum auctoritate apostolica confirmandam. Quocirca fraternitati vestrae per apostolica scripta praecipiendo mandamus quatenus praedictas sententias, sicut rationabiliter sunt prolatae, faciatis usque ad satisfactionem condignam per censuram ecclesiasticam appellatione remota inviolabiliter observari, contradictores, si qui fuerint, vel rebelles per subtractionem beneficiorum, si necesse fuerit, sublato appellationis obstaculo compescendo. Ut autem dictus Waterfordensis episcopus de sua non possit malitia gloriari, eumdem cum litteris vestris ad nostram praesentiam dirigatis. Quod si non omnes, etc., duo vestrum, etc.

Datum Signiae, VI Kal. Julii, anno XV.



CXLII. CREMONENSI ET VERCELLENSI EPISCOPIS APOSTOLICAE SEDIS LEGATIS, ET REGINENSI ELECTO. Ut Brixiensis episcopus ad cessionem cogutur. (Signiae, II Non. Augusti.)
[Col. 0656C]

Licet secundum Apostolum, qui episcopatum desiderat, bonum opus desiderat, si tamen episcopus nominis non exsequatur effectum, unde dolere possit invenit; quia de primatu quem in terris obtinet, confusionem exspectat in coelis. Cum enim esse debeat ut oliva fructifera in domo Domini, et tanquam lignum plantatum secus decursus aquarum, reddere fructum tempore suo, si non fructificat, non absurde comparatur ficulneae quae fructus non edit acceptos, et terram sterilem reddit sub umbra nociva [Col. 0656D] inutiliter occupatam. Talis episcopus tanto gravius cadit interius apud Deum quanto altius videtur exterius apud homines ascendisse. Periculosus est talibus ad episcopatum ascensus; sed tanto periculosior est episcopatus retentio, cum quis sollicitudini non sufficit pastorali, quanto efficacius per experientiam suae insufficientiae didicit onera praesulatus; et retinentem accusat ambitio quem recipientem exactio debuerat excusare; cum in talibus adesse debeat coacta voluntas et voluntaria coactio non deesse, ut se cogi non renuat et velle non audeat ni cogatur. Expedit ergo praelato qui nequit in praelatione proficere quod efficiatur unus de parvulis, et descendat exterius ut intus ascendat, et in minori proficiat qui deficit in majori; quia non in sublimitate [Col. 0657A] graduum, sed in amplitudine charitatis acquiritur regnum Dei, apud quem non gradus elegantior, sed vitae melioris actio comprobatur. Unde prudenter animae suae consulet et honori (Joannes) Brixiensis episcopus, si episcopatui corpore cedet cui videtur utilitate cessisse. Cum enim, sicut ex litteris vestris accepimus, linguae sit officio destitutus, et lingua praelati esse non debeat alligata, exsequi non poterit praedicatoris officium mutus et annuntiare populo scelera sua, cujus sanguinem Deus de manu praelati requiret; cum etiam grandaevus aetate, confectus senio, et prae longae infirmitatis angustia sit effectus inutilis Ecclesiae Brixiensi, nequit ascendere ut in die belli pro domo Domini se murum opponat ascendentibus ex adverso. [Col. 0657B] Si sic est, sponsi caret amplexibus, licet habere sponsum videatur, ecclesia memorata, cum sponso carere tolerabilius sit quam sub inutili sponsi nomine incommoda viduae sustinere. Ne igitur sub umbra matrimonii diu portet onera viduitatis ecclesia supradicta, cum sit providendum non tam praelatis in Ecclesiis quam Ecclesiis in praelatis, discretioni vestrae per apostolica scripta mandamus quatenus, si praemissis veritas suffragatur, supradictum episcopum ad resignationem episcopatus moneatis prudenter et efficaciter inducatis. Qui si prudenti meditatione praevidere voluerit quid expediat, voluntate praeveniet cessionem, et cessio longae monitionis instantiam nullatenus exspectabit, ut non quae sua sunt, sed quae Jesu Christi quaerere [Col. 0657C] videatur, et voluntaria cessio notam ambitionis excludat. Sed si cedere sponte noluerit, cum frequenter petierit a cura et sollicitudine per nos Ecclesiae Brixiensis absolvi, et in manu bonae memoriae Geraldi Albanensis electi, tunc apostolicae sedis legati ordinationem posuerit Ecclesiae supradictae, nec liberum sit suae voluntatis arbitrium in superioris judicium jam translatum, quia frequenter nobis illuderetur a subditis si deambulatoria esset subjectorum voluntas ad examen cognitionis nostrae delata, ab eodem episcopo Ecclesia saepedicta soluta, faciatis eidem juxta formam prioris mandati nostri de tali persona per electionem canonicam provideri per quam auferatur temporis jactura praeteriti et [Col. 0657D] futuri commoditas conferatur, ipsaque nobis et Ecclesiae Romanae manifeste fidelis sit et devota, providentes nihilominus eidem episcopo in certis redditibus, de quibus competenter valeat sustentari. Quod si non omnes, etc., duo vestrum, etc.

Datum Signiae, II Non. Augusti, anno XV.



CXLIII. ABBATI MONASTERII SANCTAE MARIAE DOLENSIS, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Datum Signiae.)

Effectum justa postulantibus indulgere non solum vigor aequitatis, verum etiam ordo exigit rationis, praesertim quando petentium voluntates et pietas [Col. 0658A] adjuvat et veritas non relinquit. Quocirca, dilecti in Domino filii, vestris justis postulationibus clementer annuimus, et ad exemplar praedecessorum nostrorum felicis recordationis Paschalis, Calixti, Anastasii, Adriani, Alexandri, Lucii et Coelestini Romanorum pontificum praefatum monasterium Sanctae Dei genitricis semperque virginis Mariae Dolensis, quod ad jus et proprietatem beati Petri pertinere dignoscitur, in quo divino mancipati estis obsequio, cum omnibus ad ipsum pertinentibus apostolicae sedis privilegio roboramus, statuentes ut quascunque possessiones, quaecunque bona idem monasterium, etc., usque omnino consistant; in quibus haec propriis duximus vocabulis exprimenda: Ecclesiam videlicet Sancti Martialis, ecclesiam Sancti [Col. 0658B] Andreae apostoli et Sancti Martini sitas apud castrum Radulphi, ecclesiam Sancti Dionysii extra castrum praedictum, cum sexaginta solidis censualibus ab altero capellanorum ipsius ecclesiae reddendis; ecclesiam Sancti Stephani protomartyris, Sancti Germani confessoris, et aliam ecclesiam beatae Mariae in burgo Dolensi. In episcopatu Bituricensi; Vodolense monasterium cum pertinentiis suis, videlicet ecclesiam parochialem beati Petri de Bonnet, ecclesiam de Ambraus, ecclesiam de Chodac, ecclesiam de Conde cum aliis suis appendiciis, monasterium de Cella cum parochia sua et capellam Sancti Petri de Brioria, capellam Sancti Germani cum pertinentiis, ecclesiam de Meulent cum capella Sancti Romuli, monasterium de Uriaco cum ecclesiis et [Col. 0658C] capellis suis, Sancti Martini de castro, Sancti Nicolai Sancti Christophori, Sancti Martiani, Sancti Silvei, ecclesiam de Olcas, et novam ecclesiam; ecclesiam de curte Sancti Victoris cum parochia sua, ecclesiam de Sargiaco cum appendiciis suis, ecclesiam de Mesple, ecclesiam de Ortenay, ecclesiam de Arfolio, ecclesiam de Parnay, ecclesiam de Sosbers, ecclesiam de Arconcio, capellam Sanctae Mariae et Sancti Hilarii, ecclesiam de Farvargines, ecclesiam Sancti Pauli extra muros civitatis Bituricensis cum parochia sua, ecclesiam de Vorle, ecclesiam de Prada cum capellis de Cusiene, Sanctae Mariae, Sancti Ursini et Sancti Christophori, cum ecclesiis de Visdon; ecclesiam Sancti Stephani de castro Melani [Col. 0658D] cum ecclesiis et capellis suis et capellam Sanctae Mariae, Sancti Silvani, Sancti Petri et Sancti Martini; ecclesiam Sancti Januarii, ecclesiam de Utriaco, ecclesiam de Vico cum capella de Albeis, ecclesiam Sancti Petri de Bosco, ecclesiam Sancti Hilarii de Borneis cum capellis suis Sanctae Mariae de castro Lineriis, Sancti Martini de Borneis. Capellam de Cosnec, ecclesiam de Reciaco cum capella Sancti Juliani, ecclesiam sancti Karterii, ecclesiam de Noent, ecclesiam de Vico juxta Sanctum Karterium, ecclesiam Sancti Aigulphi, ecclesiam Sancti Salvatoris de Masuilio cum appendiciis suis, ecclesiam Sancti Stephani, de Cassagnolis, ecclesiam de Maesnio cum capellis suis et parochia, ecclesias de Ardenta, ecclesiam de Campiliaco, ecclesiam [Col. 0659A] Sancti Symphoriani de Creissac, ecclesiam de Novo vico paludoso, ecclesiam de Jaugeth, ecclesiam de Duno, ecclesiam Sanctae Sericlerae, et capellam de Cumps, ecclesiam de Bussolio cum capella de Azeis, Ecclesiam de Baudra, ecclesiam de Roura, ecclesiam de Polignet, ecclesiam de Brittannia, ecclesiam de Briona, ecclesiam de monasterio Causina, ecclesiam de Vilers, ecclesiam de Diors, ecclesiam de Nuce, ecclesiam de Floriaco, ecclesias et capellas omnes utriusque Closis, ecclesiam de Martoniaco, nec non ecclesiam de Grunay, ecclesiam de Besselgia, ecclesias de Challac cum parochiis suis, ecclesiam de Vigo, ecclesiam de Celon, ecclesiam de Luserich, ecclesiam de Musnay cum capella Ivernali, ecclesiam de Niernum cum capella de Sutrinum, [Col. 0659B] ecclesiam de Chambona cum parochia sua, ecclesiam de Claudioniaco cum capella de Cambonio, ecclesiam de Thausiliaco cum parochia sua, ecclesiam Sancti Sigiranni de Chambot, ecclesiam Sancti Laurentii de Gargelossa, ecclesiam de Cuzuin, Ecclesiam de Bairezia, ecclesiam de Damper, ecclesiam de Ortena, ecclesiam Sancti Pantaleonis cum capellis suis de Fero et de Bonavilla, ecclesiam de Pomerio, ecclesiam de Crosent cum capellis suis, ecclesiam de Aguzun, ecclesiam de Copdallia, ecclesiam de Capellula, capellam Sancti Eligii cum appendiciis suis, ecclesiam de Amuclero, ecclesiam Sancti Austregisili de Castellonovo, ecclesiam Sancti Genitoris de Oblinquo, capellam Sanctae Mariae, Sancti Petri et Sancti Sigiranni in eodem castro, [Col. 0659C] ecclesiam de Tremsals, ecclesiam de Arthaim, ecclesiam de Oratorio, ecclesiam Sancti Severi cum ecclesiis et capellis suis, ecclesiam Sancti Martini, capellam Sancti Petri, Sancti Joannis, ecclesiam Sanctae Mariae de Polinic, ecclesiam Sancti Martini de Polinic, ecclesiam de Sazerech, ecclesiam de Pairaziaco, ecclesiam Sancti Projecti, ecclesiam Vigionensem, ecclesiam de Crevent, monasterium de Spinocolero cum appendiciis suis, pro quo singulis annis duodecim denarios Romanae Ecclesiae persolvetis, sicut est antiquitus constitutum.

Praeterea Virsionensem monasterium vobis vestrisque successoribus perpetuo providendum et regendum committimus. Donum quoque et concessiones [Col. 0659D] Emenonis Exoldunen. senioris quas fecit Emenoni et Alberto abbatibus Dolensibus de monasterio beatae Mariae apud castrum Exolduni sito, quemadmodum praedicti praedecessoris nostri piae recordationis Calixti papae privilegio continetur, vobis nihilominus confirmamus, adjicientes insuper ecclesias de Brivis, ecclesiam de Plancis, ecclesiam de Maron, ecclesiam Sancti Austregisili de Turre clerici, capellam Sancti Michaelis, et ecclesiam Sancti Desiderii ejusdem castri, ecclesiam de Vigevilla cum parochia sua, monasterium de Pradellis cum parochia sua, capellam de Bortiaco, ecclesiam de Noent, ecclesiam de Magniaco cum appendiciis suis, ecclesiam Sancti Petri de Duno, ecclesiam de Latapetra, ecclesiam de Nozelio, ecclesiam de Mosterio, ecclesiam [Col. 0660A] de Mosterol, ecclesiam de Cercillat, ecclesiam de Linars, ecclesiam de Genollac cum capellis suis Sancti Martialis, Sanctae Mariae de Capellula, monasterium de Pontiaco cum capella Sanctae Mariae, ecclesiam Sancti Martini, Sancti Desiderii, ecclesiam de Nozerolis, ecclesiam de Meanis, ecclesiam de oratorio Sancti Michaelis, ecclesias de Salgiaco, ecclesiam de Bonis cum ecclesia parochiali, ecclesiam de Fortio cum ecclesiis et appendiciis suis, ecclesiam de Artreio, ecclesias de Roca cerveria, de Graula, de Lorge, de Veteri vinea, de Garineria, ecclesiam de Malavalle, ecclesiam de Cosdra, ecclesiam de Brennaio, ecclesiam de Ligolio, ecclesiam Sancti Flodovei, insulam de Andria cum ecclesia, capellam de castro Begonis, ecclesiam de Boia, ecclesiam [Col. 0660B] de Musterles cum capella sua, ecclesiam Sancti Gereonis Aurelianis, ecclesiam Sancti Vincentii, ecclesiam Sancti Leonardi de insula Bucardi, cum ecclesia de Lamere, ecclesiam de Domo Faginea cum capellis Sancti Petri et Sancti Michaelis de Duno, cum terra, hominibus, burgo, libertate et immunitate ipsius, et cum omnibus ad eamdem ecclesiam pertinentibus.

Praeterea Andezesmensem ecclesiam cum ecclesiis et capellis suis, quae utique beati Petri juris esse cognoscitur, ex apostolicae sedis benignitate vobis et successoribus vestris regendam disponendamque concedimus, quemadmodum a supradictis Romanis pontificibus Paschali, Calixto, Adriano, Alexandro, Lucio et Coelestino noscitur institutum [Col. 0660C] eorumque privilegiis confirmatum, ut videlicet ex eadem ecclesia duos solidos, ex Dolensi vero monasterio unum Lateranensi palatio persolvatis. Ad haec, felicis memoriae Eugenii, Adriani, Alexandri, Lucii et Coelestini praedecessorum nostrorum vestigiis inhaerentes, sententiam quam bonae memoriae Galfridus Burdegalensis archiepiscopus et Lambertus Engolismensis episcopus super capella Sancti Nicolai de Rocella, super qua inter vos et Cluniacenses monachos controversia vertebatur, ex mandato ipsius Eugenii papae rationabiliter protulerunt et scripti sui pagina roborarunt, auctoritate apostolica confirmamus et sicut ab eis judicatum est, capellam ipsam a vobis vestrisque successoribus inconcusse perpetuo decernimus possidendam. Capellam [Col. 0660D] quoque Sancti Thomae martyris Cantuariensis archiepiscopi juxta praefatam capellam Sancti Nicolai de novo constructam nihilominus vobis duximus confirmandam. Decernimus etiam ut quod idem Dolense monasterium ab initio fundationis suae privilegiis praedecessorum nostrorum obtinuit, perpetuis futuris temporibus inviolabili obtineat firmitate, ut scilicet nullus episcoporum, nec etiam Bituricensis archiepiscopus, in cujus parochia idem monasterium situm est, abbatem seu etiam monachos suspendere vel excommunicare vel ad synodum vocare judiciaria potestate, aut divinum officium interdicere praesumat ibidem; sed si necesse fuerit eidem praesuli totum comitatum Bituricensem interdicto [Col. 0661A] subjicere, omnes monachi et familia ejusdem monasterii immunes ab eodem interdicto semper existant, liceatque illic Deo famulantibus monachis divina officia celebrare et jam dictam familiam tumulare; ita tamen ut excommunicati vel interdicti ad ea nullatenus admittantur. Chrisma vero, oleum sanctum, consecrationes altarium, basilicarum dedicationes, benedictiones abbatum, ordinationes quoque monachorum et clericorum vestrorum burgi Dolensis caeteraque ecclesiastica sacramenta a quocunque malueritis catholico suscipietis episcopo gratiam et communionem apostolicae sedis habente, qui nostra fretus auctoritate sine cujuslibet contradictionis vel appellationis objectu quod postulabitur non differat exhibere; sicut a praefato Coelestino [Col. 0661B] papa vobis dignoscitur esse concessum.

Praeterea compositionem quae inter monasterium vestrum et bonae memoriae Stephanum Bituricensem archiepiscopum super ecclesiis et decimis de quibus quaestio vertebatur facta est, et hinc inde recepta, et in scriptis authenticis praedicti archiepiscopi nec non decani et capituli Sancti Stephani Bituricensis continetur expressa, auctoritate apostolica confirmamus. [(96) 1Kb] Provisionem quoque inter vos et venerabilem fratrem nostrum G. Bituricensem archiepiscopum nobis mediantibus factam super ecclesiis, clericis, et aliis hominibus burgi Dolensis nec non pluribus aliis, sicut in nostro continetur authentico, per hujus privilegii paginam auctoritate apostolica confirmamus, et in perpetuum ratam manere censemus. [Col. 0661C] In parochialibus vero Ecclesiis vestris vacantibus liceat vobis personas eligere et episcopo praesentare; quibus, si idonei fuerint, episcopus animarum curam committat, ut de plebis quidem cura episcopo, vobis autem de temporalibus debeant respondere; quibus nullo modo permittimus, sed sicut antiquis canonibus constat inhibitum nihilominus inhibemus, ut bona per ecclesias acquisita in alios transferre nulla ratione praesumant; sed sive intestati decesserint, sive condiderint testamentum, penes capellanias suas debeant modis omnibus remanere. Liceat autem vobis clericos vel laicos et saeculo fugientes liberos et absolutos ad conversionem recipere, et eos absque contradictione aliqua [Col. 0661D] retinere. Sepulturam quoque illius loci, etc., usque a quibus mortuorum corpora assumuntur. Prohibemus insuper nec cui liceat infra parochias ecclesiarum vestrarum sine assensu dioecesani episcopi et vestro ecclesias vel oratoria de novo construere seu etiam coemeteria benedicere, salvis tamen scriptis apostolicae sedis. Decernimus ergo, etc., usque usibus omnimodis profutura, salva sedis apostolicae auctoritate et in praescriptis ecclesiis dioecesanorum episcoporum canonica justitia. Si qua igitur, etc., usque divinae subjaceat ultioni. Cunctis autem eidem loco, etc., usque praemia aeternae pacis inveniant. Amen.

[Col. 0662A] Datum Signiae, per manum Joannis Sanctae Mariae in Cosmidin diaconi cardinalis, S. R. E. cancellarii, indictione XV, Incarnationis Dominicae anno 1212, pontificatus vero domini Innocentii papae III anno quinto decimo.



CXLIV. TRECENSI ET MELDENSI EPISCOPIS, ET ABBATI LATINIACENSI PARISIENSIS DIOECESIS. Confirmatur sententia lata contra Gaufridum priorem de Charitate. (Signiae, IV Kal. Julii.)

Ex parte dilecti filii Cluniacensis abbatis fuit propositum coram nobis quod cum ipse ad probandam coram dilecto filio abbate Sanctae Genovefae Parisiensis ac conjudicibus suis monasterii de Charitate [Col. 0662B] laesionem enormem, quam in alienatione possessionum suarum incurrerat, et inveniendam pecuniam Templariis refundendam diligenter et sollicite laboraret, jamque magnam partem pecuniae sine ipsius monasterii gravamine invenisset, ac spem concepisset de inveniendo residuo meliorem, Gaufridus tunc prior ejusdem monasterii Antissiodorensis dioecesis, ne ipsius abbatis studium super hoc sortiretur effectum, nequiter studuit impedire. Nam cum abbas praecepisset eidem ut de his et aliis quae ad ordinem pertinent tractaturus ad capitulum generale accederet, quod instabat, ipse quemdam clericum alienigenam et ignotum post eumdem abbatem apud Sezanniam ad appellandum transmisit, sicut idem clericus asserebat. Tunc abbas praedictus [Col. 0662C] per hujusmodi machinationes et studia videns super probatione laesionis enormis et solutione Templariis facienda nec non et aliis utilibus procurandis impediri processum, disciplinamque monasticam dissolvi penitus et elidi, versus idem monasterium, licet jam instaret dies celebrandi capituli generalis, duxit celerius festinandum, volens super hoc cum ejusdem loci conventu habere tractatum ac de mandato nostro corrigenda corrigere ac statuere statuenda; praesertim cum de novo nostris fuisset litteris redargutus [(97) 1Kb] quod se in corrigendis excessibus subditorum in abbatis et prioratibus sibi subjectis exhiberet tepidum et remissum, ac nos mandassemus eidem ut appellatione remota corrigeret et reformaret [Col. 0662D] in illis quae correctionis et reformationis officio cerneret indigere. Verum Gaufridus praedictus captato favore servientium nobilis viri comitis Nivernensis praevenit abbatem, et conventum suis mendaciis circumvenit, in capitulo asserens quod abbas de monasterio ipso omnes proponebat ejicere et de Cluniaco inducere alios numero pauciores.

Cum ergo abbas praedictus per servientem quem praemiserat suum ipsis annuntiasset adventum, iidem servientem ipsum cum injuria expellentes, villae et claustri portas firmiter obserarunt, et cum illic abbas postmodum advenisset, ipsi et aliis viris religiosis qui comitabantur eumdem villae impudenter [Col. 0663A] et claustri denegarunt ingressum. Verumtamen quidam de monachis monasterii antedicti zelo devotionis accensus quamdam portam villae, postquam abbas et socii ipsam et alios circumierant, reverenter reseravit eidem: quam iidem ingressi primam partem claustri, quam quidam monachi eodem zelo ducti aperire curarunt, secundum consuetudinem ordinis intraverunt. Hoc comperto Gaufridus et monachi ac servientes armati, quos idem Gaufridus ad hanc praeparaverat victimam, de campanilibus et eminentioribus locis in abbatem et socios lapides grandes et densos crudeliter projecerunt. Verumtamen misericors Dominus miraculose abbatem servavit illaesum, licet in equum ejusdem plures magni ponderis projecti lapides exstitissent, [Col. 0663B] adeo quod idem equus in quatuor locis apparuit vulneratus. Tunc abbas tam atrocibus affectus injuriis, cum illi projicere lapides non cessarent, censuit furori cedendum, et equo laxato fugam petiit, et se recepit in villam. Quem quidam burgensis errantem inveniens, et quasi de mortis periculo erutum trementem totis artubus et pallentem, misericordia motus duxit in domum suam, et curam ejus egit filialiter et devote. In illo autem conflictu, quando abbatem et socios lapidibus voluerunt obruere, quidam servientes et monachi majorem portam cum gladiis et fustibus exeuntes, sarcinulis oneratos retinuere tres equos, uno de abbatis servientibus vulnerato. Sed et iis Gaufridus et ejus complices non contenti, quinimo malis adjicientes [Col. 0663C] pejora, Balivos comitis memorati in grave praejudicium monasterii atque villae ad suorum defensionem facinorum et juris oppressionem nec non abbatis et ordinis advocarunt: quorum praesentia et favore campanilia et alia loca editiora armis, arcubus, balistis et lapidibus munierunt de nocte, ita celebrantes excubias cornibus, cantilenis, fistulis, et clamore ac si castrum obsessum ab hostibus custodirent, quanquam abbas per violentiam irrumpere claustrum, etsi posset, nullatenus noluisset, sed nobis vindictam potius reservare. Attendens igitur idem abbas quod Gaufridus et sui nullam admonitionem admitterent, semper claustri, curiae ac majoris ecclesiae, nec non omnibus aditibus obseratis [Col. 0663D] per quos ad eos haberi posset accessus, habito virorum religiosorum consilio, ipsius Gaufridi et complicum ejus culpis clarescentibus evidenter, ipsum tanquam inobedientem, rebellem, contumacem et dilapidatorem sententialiter amovit a regimine prioratus, et tam ipsum quam omnes sibi taliter adhaerentes vinculo excommunicationis innodans, ecclesiam supposuit interdicto, donec redeuntes ad cor condigne satisfacerent de tam enormibus excessibus et offensis. Ipsi vero semper proniores ad pejus, sententias in eos sic latas rationabiliter non servantes, pulsatis campanis divina praesumunt solemniter celebrare.

Caeterum cum equi abbatis ducerentur ad aquam, ab hominibus comitis antedicti, quos introduxerunt [Col. 0664A] in villam contra ipsius et monasterii libertatem, septem ex eis capti fuerunt, reliquis effugatis. Iidem etiam ceperunt servientes abbatis in villa, in qua comes praefatus nullam habet justitiam, licet in nullo praefati excesserint servientes, omnes praeterea villae portas et aditus, per quos intratur in eam, postmodum obstruxerunt, non patientes intrare quempiam peditem vel equitem ad abbatem. Quod si quisquam portam ingrederetur ignotus, custodes perquirebant ipsarum ne ferret litteras vel mandatum. Abbas igitur taliter impeditus, et affectus taedio ac languore, quoniam Cluniaci capitulum annuum non poterat celebrare, in quo de saepedicti monasterii reformatione potissimum et pecunia Templariis refundenda tractare ac ordinare cum [Col. 0664B] abbatibus et prioribus disposuerat, ne tunc abbates et priores inaniter laborassent, neve propositum ejus circa relevationem ejusdem monasterii suo privaretur effectu, vocatis ad se abbatibus et prioribus idem capitulum apud Charitatem celebrare decrevit, credens auctoritate ac praesentia tantorum virorum posse praefatos rebelles a sua pertinacia revocari. Venerabilis quoque frater noster Gebennensis episcopus et H. Remensis archidiaconus, sicut suis nobis litteris intimarunt, accesserunt Cluniacum ad capitulum generale; sed cum abbas se per suas litteras excusasset quod illud ire nequiverat a priore ac monachis de Charitate, quos inobedientes et rebelles invenerat, graviter impeditus et diffinitores capituli ad Charitatem cum congregatis [Col. 0664C] ibidem prioribus evocasset, ut ibi tam de rebellione prioris et monachorum quam de aliis agendis communiter tractaretur, iidem diffinitores cum prioribus ad mandatum abbatis, et episcopus, et archidiaconus ad preces ipsorum, cum ipsis usque ad castrum quod marchia dicitur accesserunt. Ibidem diffinitoribus et prioribus remanentibus, iidem episcopus et archidiaconus ad praefatam villam iverunt, de pace cum saepedicto abbate et priore ac monachis ipsius monasterii locuturi; sed invenerunt januas obseratas. Rogaverunt autem eos quos viderant supra muros ut ipsos permitterent introire. Qui responderunt eisdem quod sine prioris mandato nullatenus ipsis pateret ingressus.

[Col. 0664D] Cum ergo quidam serviens comitis memorati interrogasset qui essent, et ipsis respondentibus didicisset, rogatus ab eis ad priorem accessit ut ipsis ingrediendi licentiam impetraret. Quo moram diutius protrahente, idem archidiaconus divertit ad aliam villae portam, tentans si alium ingressum possent habere; sed nihil omnino profecit. Ad ultimum vero post exspectationem non modicam serviens comitis responsum hujusmodi reportavit, quod non ingrederentur ullo modo, eo quod ad capitulum accesserant generale. Sic ergo passi repulsam, ad marchiam redierunt. Die vero sequenti praefatus episcopus magistrum Philippum officialem Nivernensem rogavit ut priorem adiret, et sibi et archidiacono impetraret ingressum, quia loqui de pace [Col. 0665A] cum eo et suis fratribus affectabant. Ipse vero cum priore locutus, sic respondit eisdem, quod prior ipsos nullo modo intrare permitteret, nec ipse ad episcopum iret, neque loqueretur cum eo. Tertia quoque die cum diffinitores et priores ad saepedictam villam simul proposuissent accedere, tentaturi si cum priore ac monachis possent loqui et habere ad abbatem accessum, servientes saepedicti comitis advenerunt, inhibentes eisdem ne ad villam accederent saepedictam, in personis et equis eorum gravia pericula intentando. Adjecerunt etiam quod, si possent, eosdem episcopum et archidiaconum introducerent, sed si cum diffinitoribus et prioribus irent nullo modo permitterentur intrare. Ipsis igitur illuc venientibus occurrit thesaurarius Turonensis, et ad [Col. 0665B] quamdam portam duxit eosdem: ad quam post exspectationem non modicam cum difficultate maxima stipatus militibus et servientibus, equis armatis, et monachis magnos ferentibus baculos, venit prior, cui proposuerunt, praesentibus thesaurario supradicto, Bituricensi cantore, Antissiodorensi archidiacono et aliis pluribus, verbum pacis, ostendentes damna quae poterant ex hac discordia provenire, et quam gravis infamia occasione dissensionis ipsius, non solum eis, sed et religiosis aliis imminebat.

Ad haec obtulerunt eidem ex parte diffinitorum ipsorum quod parati erant corrigere si qua essent tam circa ipsum abbatem quam eosdem priorem et monachos corrigenda, cum auctoritate capituli [Col. 0665C] generalis per sedem apostolicam approbati potestatem haberent corrigendi excessus tam in capite quam in membris. Ipse vero respondit quod de diffinitorum correctione vel generalis capituli non curabat, cum nonnisi coram nobis, ad quem appellaverat, ut dicebat, de spiritualibus responderet, et de temporalibus nonnisi coram comite memorato, in cujus erat custodia constitutus, nec aliquod verbum pacis aut compositionis alicujus admitteret quandiu abbas in eadem villa maneret. Asseruit enim quod monasterium Cluniacense aliquando gravarat eosdem, et ipsi priori exstiterat nuntiatum quod abbas illum a prioratu proposuerat amovere et monachos in domibus aliis collocare: propter [Col. 0665D] quod ipsum illic noluerunt recipere venientem.

Ad haec autem rogaverunt eumdem ut ipsos loqui permitteret cum abbate. Qui post multa consilia dixit eis quod ipsum episcopum solum loqui cum eo praesentibus suis et comitis servientibus pateretur, ita quod quandocunque ipsi vellent exiret. Porro extra villam praefato archidiacono remanente, ad abbatem episcopus solus accessit, proponens eidem quae sibi videbantur in facto hujusmodi expedire: Abbas vero respondit quod monachos ejusdem monasterii tanquan bonus Pater in spiritu mansuetudinis paratus erat recipere, si tanquam boni filii venirent ad ipsum, et cum eis, quantum secundum Deum posset, cum religiosorum virorum consilio dispensaret, atroces injurias quas eidem intulerant [Col. 0666A] remissurus. Cum enim pro ipsorum utilitate ad eorum accesserit monasterium, portas villae sibi clauserunt; quibus per quosdam ex fratribus reseratis, cum monasterium sicut pastor Ecclesiae ac villae dominus ingredi voluisset, violenter a monachis est repulsus, qui equos capientes ipsius, et a turribus monasterii in eum ingentes lapides jacientes, equum suum graviter vulnerarunt, ipsum divina misericordia protegente, ac tres servientes capti a servientibus comitis villam cum monachis observantibus exstiterunt: unde ad domum cujusdam burgensis, in qua manebat, declinaverat necessitate compulsus. Praeterea asseruit plurimum se dolere quod exsecutio mandati apostolici de alienatis possessionibus revocandis exstiterat impedita, [Col. 0666B] cum propter hoc ad deliberandum et tractandum cum ipsis specialiter accessisset, proponens se jam magnam partem pecuniae, nisi staret per eos, sine difficultate ac damno monasterii invenisse.

Audito igitur abbatis responso, ad priorem et monachos rediit in curia monachorum, et verbum pacis illis proposuit diligenter, dicens quod benignum responsum receperat ab abbate; ac ex parte generalis capituli dixit eis quod libenter corrigerent circa eumdem abbatem vel ipsos si esset aliquid corrigendum. Monachi vero dixerunt quod de abbate vel diffinitoribus seu generali capitulo non curabant, nec pacem ipsorum vel per eos etiam requirebant. Prior vero addidit sicut prius quod quandiu abbas esset in villa, sive in prioratus officio [Col. 0666C] remaneret, sive removeretur ab illo, nullum admitteret verbum pacis. Cum igitur aliud a priore ac monachis responsum habere dictus episcopus nequivisset, priorem interrogavit eumdem si ab ipso et suis essent securi ad suum abbatem monachi venientes. Ipse vero respondit quod guerram nemini faciebat. Et cum idem episcopus institisset ut sibi plenius responderet, sic ait, quod securitatem alicui non praestabat. Et statim Lethericus serviens comitis antedicti, ipso priore praesente nec contradicente, subjunxit quod si Cluniacenses monachi de caetero tangerent villae portas, et equos amitterent et personis periculum immineret, prohibens nihilominus ne amplius apud marchiam ejusdem comitis [Col. 0666D] castrum, in quo prius hospitati fuerant, remanerent. Egressus igitur villam episcopus antedictus, ad diffinitores et priores rediit cum archidiacono memorato: a quibus interrogati si boni aliquid invenissent aut profecissent in aliquo commonendo, exposuerent eisdem quod fecerant diligenter, ipsi vero juxta muros villae sedentes suum capitulum ordinarunt, et habito diligenti tractatu suam sententiam formaverunt: quam diffinitores redactam in scriptis, praefatis episcopo et archidiacono convocatis et audientibus promulgarunt, Gaufridum priorem ejusdem monasterii, quia vocatus ad generale capitulum venire contempsit, et abbatem suum accedentem ad idem monasterium non admisit, sed cum armis violenter rejecit, et eosdem illuc correctionis [Col. 0667A] gratia properantes portis turpiter repulit obseratis, auctoritate Dei et sua nec non et generalis capituli propter inobedientiam, rebellionem, et contumaciam manifestam, ac causas alias excommunicationis vinculo innodantes, et deponentes a regimine prioratus, sigilla ejusdem G. pariter et conventus ejusdem monasterii condemnando, et omnes complices suos pari excommunicationis sententia involvendo nisi infra septem dies a praesumptione hujusmodi non resipiscerent et regulariter emendarent. Et ne ipsius monasterii negotia deperirent, dilectum filium W. Cluniacensem priorem praefecerunt eidem, ipsius sibi administratione concessa.

Ne igitur tantae praesumptionis excessus remaneant [Col. 0667B] incorrecti, discretioni vestrae per apostolica scripta praecipiendo mandamus quatenus ad locum ipsum personaliter accedentes, et inquisita super iis plenius et cognita veritate, si rem inveneritis ita esse, prolatam in saepedictum G. depositionis sententiam a regimine prioratus auctoritate apostolica confirmantes, et approbantes nihilominus quod de substitutione prioris et sigillorum damnatione per praefatos diffinitores est factum, excommunicationis sententiam in praefatum G. ac ejus complices promulgatam faciatis appellatione postposita usque ad satisfactionem condignam firmiter observari, contradictores quoslibet aut rebelles, sive monachi vel clerici fuerint, sive laici, per censuram ecclesiasticam sublato cujuslibet contradictionis et appellationis [Col. 0667C] obstaculo compescendo. Et quoniam audivimus praefatum Gaufridum multas sibi pecunias congregasse, volumus nihilominus et mandamus quatenus ad resignationem earum per distractionem ecclesiasticam appellatione remota compellatis eumdem, facientes ipsas pecunias in solutionem debitorum converti vel in aliam utilitatem monasterii memorati. Eos vero quos excommunicatos constiterit temere celebrasse divina poena canonica percellatis. Testes autem qui fuerint nominati, etc. usque subtraxerint, per censuram eamdem, appellatione cessante, cogatis veritati testimonium perhibere. Nullis litteris veritati et justitiae praejudicantibus a sede apostolica impetratis. Quod si non omnes, etc., duo [Col. 0667D] vestrum, etc.

Datum Signiae, VI Kal. Julii, pontificatus nostri anno decimo quinto.



CXLV. ASTORICENSI EPISCOPO ET PALENTINENSI ELECTO. Ut partibus assignent terminum competentem. (Signiae, II Kal. Augusti.)

Cum decisae in nostra praesentia quaestiones pati non valeant recidivam, quae interdum gravius litigantes affligit, discretioni vestrae per apostolica scripta mandamus quatenus venerabili fratri nostro Legionensi episcopo et dilecto filio abbati Sancti Facundi Legionensis dicto, quorum causam super [Col. 0668A] burgo et cauto ecclesiis interdicto et rebus aliis venerabilibus fratribus nostris Ovetensi et Burgensi episcopis et conjudicibus eorum duximus committendam, peremptorium terminum praefigatis quo per se vel procuratores idoneos nostro se conspectui repraesentent, causam eamdem in nostra praesentia tractaturi. Quod si forsan lis jam contestata exstitit coram ipsis, vos eosdem auctoritate nostra diligenter monere curetis ut in causa juxta primi mandati nostri tenorem usque ad diffinitivam sententiam ratione praevia procedentes, ipsam ad nos sufficienter instructam remittant, praefigentes partibus terminum quo compareant coram nobis justam, auctore Domino, sententiam recepturae.

Datum Signiae II Kal. Augusti, pontificatus nostri [Col. 0668B] anno decimo quinto.



CXLVI. EPISCOPO CREMONENSI. De negotio Bernardi primi et sociorum. (Signiae, Kal. Augusti.)

[(98) 1Kb] Si caeci et claudi ac debiles ad nuptias filii summi Patris intrare non solum invitandi sunt, sed etiam compellendi, multo fortius illi qui ad illas properant per seipsos, repellendi non sunt ullatenus ab eisdem. Haec utique attendentes, cum olim dilectus filius Bernardus primus et socii ejus, qui super haeresis crimine fuerant infamati, ad magisterium sacrosanctae Romanae Ecclesiae confugissent, proponentes se fore paratos nostrae correctionis disciplinam recipere humiliter ac devote, [Col. 0668C] fidem eorum examinavimus diligenter, ac demum investigavimus perspicaciter propositum eorum; et sic ordinatis prudenter quae super iis vidimus ordinanda, utrumque fecimus apostolicis litteris comprehendi, ut essent illis in testimonium, ne quis eos calumniaretur de caetero sine causa sub protectione beati Petri et nostra suscipientes eosdem in fide catholica et devotione apostolica persistentes. Cum igitur membra capiti et partes debeant congruere suo toti, fraternitatem tuam monemus et exhortamur attentius, per apostolica tibi scripta mandantes quatenus habens eos propensius commendatos, ipsis tanquam viris fidelibus et vere catholicis impendas consilium et auxilium et favorem [Col. 0668D] secundum praescriptam formam in domo Domini ambulantibus cum consensu.

Datum Signiae, Kal. Augusti, pontificatus nostri anno quinto decimo.



CXLVII. UNIVERSIS ABBATIBUS IN GENERALI CISTERCIENSI CAPITULO CONSTITUTIS. De libera praedicatione verbi Dei in Prussia. (Signiae, IV Idus Augusti.)

[(99) 1Kb] Dilecti filii Christianus, Philippus ac eorum socii vestri ordinis fratres advertentes eos appellari beatos qui seminant super aquas, et eos qui frumentum abscondunt in propriis maledici, faciente [Col. 0669A] illo qui ubi vult spirat, et nemo scit unde veniat aut quo vadat, olim de nostra licentia incoeperunt seminare in partibus Prussiae verbum Dei, ut eundo et flendo mittentes semina sua, demum possent cum exsultatione venire portantes manipulos suos, confisi quod ille qui venit salvum facere quod perierat, in inferiores partes terrae descendens ut hominem ad regna coelestia revocaret, qui omni creaturae suum jussit Evangelium praedicari, sicut per prophetam promiserat, in virtute multa evangelizantibus daret verbum, et ora in portis filiae Sion laudantium adimpleret. Benedictus autem Deus, qui sperantes in sua misericordia non relinquens, speciosos fecit pedes evangelizantium pacem, evangelizantium bona, et expandens manus suas ad populum non [Col. 0669B] credentem, non solum usque in Idumaeam, verum etiam usque in Prussiam suum calceamentum extendit, dans gratiam fratribus memoratis ut sint ministri Christi Jesu in gentibus, sanctificantes Evangelium Dei, ut fiat oblatio gentium accepta et sanctificata in Spiritu sancto. Sicut enim comperimus veridica relatione multorum, Dominus eisdem fratribus aperuit ostium; ita ut per ministerium eorumdem intelligentibus qui non audierant et videntibus quibus non fuerat nuntiatum, multi ad agnitionem pervenerint veritatis. Licet autem eorum opera de ipsis perhibeant testimonium, quia tamen vos eos, sicut accepimus, acephalos reputatis, quidam vestri ordinis fratres in illis partibus constituti eisdem in hospitiis et aliis debita humanitatis solatia non [Col. 0669C] impendunt, quinimo adeo verbis exasperatis eosdem ut propter increpationes vestras multiplices nonnulli eorum dicantur ab illis partibus abscessisse. Volentes igitur juxta pastoralis officii debitum eam in iis adhibere cautelam ut nec sub specie praedicantium valeant subintrare girovagi aut fidei subversores, nec propter suspicionem hujusmodi Evangelio Dei offendiculum praebeatur, venerabili fratri nostro Gnesnensi archiepiscopo, de cujus discretione fiduciam gerimus pleniorem, nostris damus litteris in mandatis ut non subito credens omni spiritui, sed probans spiritu si ex Deo sunt, eos quos noverit esse idoneos ad praedicandum gentibus verbum Dei et ad id studio verae charitatis inductos, [Col. 0669D] vobis et vestri ordinis fratribus aliisque fidelibus Christi constitutis per Pomeraniam et Poloniam recommendet et suarum muniat testimonio litterarum. Quocirca universitati vestrae per apostolica scripta mandamus quatenus eos quos praefatus archiepiscopus vobis per litteras suas duxerit commendandos non impediatis ullatenus vel ab aliis ordinis vestri fratribus permittatis aliquatenus impediri quominus in Evangelii praedicatione procedant, ut, bajulantibus ipsis, currat velociter sermo ejus qui emittit eloquium suum terrae.

Datum Signiae, IV Idus Augusti, pontificatus nostri anno decimo quinto.

In eumdem fere modum scriptum est super hoc monachis Cisterciensis ordinis per Poloniam et Pomeraniam [Col. 0670A] constitutis. Scriptum est super hoc Gnesnensi archiepiscopo.



CXLVIII. NOBILIBUS VIRIS DUCIBUS POLONIAE ET POMERANIAE. De earem re. (Signiae, Idibus Augusti.)

Licet, teste Apostolo, impossibile sit Deo sine fide placere, ad placendum tamen ei fides sola non sufficit, sed charitas est praecipue necessaria: de qua idem testatur Apostolus, quod si qui linguis hominum et angelorum loquatur, etsi habeat, omnem fidem ita ut montes transferat, et in cibos pauperum omnes suas distribuat facultates, charitatem autem non habeat, ei penitus nihil prosit. Cum autem haec exercenda sit sollicite circa [Col. 0670B] omnes, utpote mandatum Domini latum nimis, quod etiam ad inimicos extenditur, circa eos tamen qui nuper relicto gentilitatis errore ad cognitionem veritatis, quae Christus est, pervenerunt, eo debet propensius exerceri quo facilius retro aspicerent inhumane tractati. Hoc utique quidam vestrum, sicut accepimus, minime, attendentes, et quaerentes quae sua sunt non quae Christi, quam cito intelligunt aliquos e gentilibus per Prussiam constitutis novae regenerationis gratiam suscepisse, statim oneribus eos servilibus aggravant, et venientes ad Christianae fidei libertatem deterioris conditionis efficiunt quam essent dum sub jugo servitutis pristinae permanserunt, per hoc multorum impedientes salutem qui fuerant credituri, et temporale commodum [Col. 0670C] angelorum gaudiis praeferentes, qui super poenitentiam agentibus gloriantur. Ideoque universitatem vestram monendo rogamus et exhortamur in Domino, per apostolica vobis scripta mandantes quatenus intuitu ejus qui venit salvum facere quod perierat et dare animam suam redemptionem pro multis, hujusmodi novellae plantationis filios non gravetis, sed agatis tanto clementius cum eisdem quanto memoria pristinae conversationis infirmi facilius in antiquum relaberentur errorem, cum veteres utres vix novum vinum contineant juxta evangelicam veritatem. Nos enim venerabili fratri nostro H. Gnesnensi archiepiscopo nostris damus litteris in mandatis ut tales foveat propensius propter [Col. 0670D] Deum, et defendat eosdem a molestiis indebitis et pressuris, oppressores eorum indebitos monitione praemissa per censuram ecclesiasticam sublato appellationis impedimento compescens.

Datum Signiae, Idibus Augusti, pontificatus nostri anno decimo quinto.

Scriptum est super hoc archiepiscopo Gnesnensi.



CXLIX. CAMERACENSI EPISCOPO. De decimis Ecclesiae constituendis. (Signiae, XIV Kal. Septembris.)

Significavit nobis N. miles quod ad sublevandam inopiam capellaniarum de Gellen et Bialluel ecclesiarum, quae multa paupertate gravantur, quasdam eis decimas conferre desiderat, si ad hoc favor [Col. 0671A] apostolicae benignitatis accedat. Volentes itaque sic ecclesiis praedictis adesse quod in suo jure alii deesse minime videamur, fraternitati tuae per apostolica scripta mandamus quatenus eumdem militem, ut illi Ecclesiae reddat decimas cui debentur, diligenter inducas. Quod si ad hoc induci non poterit, et tales decimae sunt quae juxta consuetudinem regionis in feudum perpetuum a laicis detinentur, conferendi eas ipsis capellaniis tribuas facultatem.

Datum Signiae, XIV Kalend. Septembris, pontificatus nostri anno decimo quinto.



CL. EPISCOPO ET DECANO ET CANTORI ATREBATENSIBUS. Causae cognitionem ad eos remittit. (Signiae, XVII Kal. Septembris.)
[Col. 0671B]

Cum causam quae inter B. viduam et Lambertum laicum Morinensis dioecesis super dotalitio ipsius viduae vertitur dilectis filiis Ph. G. et G. canonicis Morinensibus olim duxerimus committendam, ac ipsi receptis testibus et attestationibus publicatis, disputationes hinc inde propositas audivissent, tandem, sicut ex relatione comperimus judicum eorumdem, tam ab episcopo Morinensi quam a praefato Lamberto ne ipsi ad sentiendum procederent exstitit appellatum, eo quod cum res quae ducebatur in judicium esset feudalis, et ad jurisdictionem spectaret episcopi, non ecclesiastico jure, sed potius saeculari, ejus forum praedicta vidua declinare [Col. 0671C] non poterat, cum esset paratus eidem justitiae plenitudinem exhibere. Dicti quoque judices appellationibus deferentes, causam cum utriusque partis attestationibus et allegationibus suis sigillis inclusis ad nostram praesentiam remiserunt. Verum quia per relationes judicum, attestationes et allegationes partium, et alia per nuntium viduae memoratae coram dilecto filio nostro Angelo Sancti Adriani diacono cardinale sibi a nobis auditore concesso proposita, quae idem cardinalis in praesentia nostra fideliter retulit, nequivimus plene de causae meritis instrui, cum causarum merita partium assertione pandantur, et pro neutra parte comparuerit aliquis procurator multaque fortassis in partibus ipsis sunt nota quae nobis sunt prorsus incognita, [Col. 0671D] discretioni vestrae per apostolica scripta mandamus quatenus partibus convocatis, non obstantibus appellationibus praenotatis, quia etsi res de qua agitur dicatur esse feudalis, de ipsa tamen non tanquam feudali, sed dotali, tractatur attestationibus et allegationibus quas sub bulla nostra transmittimus vobis inclusas et aliis rationibus utriusque partis inspectis causam ipsam appellatione remota fine debito terminetis, facientes quod decreveritis per censuram ecclesiasticam firmiter observari. Testes autem, etc. subtraxerint, per censuram eamdem cessante appellatione, etc., usque perhibere, quod si non omnes, etc., tu ea frater episcope, cum eorum altero, etc.

Datum Signiae, XVII Kal. Septembris, pontificatus nostri anno decimo quinto.



CLI. PRAEPOSITO SANCTI LAURENTII LAUDENSIS ET J. ET A. CANONICIS DE CAVENNACHO DIOECESIS LAUDENSIS. Ut excommunicationis sententiae mandentur exsecutioni. (Signiae, XII Kal. Septembris.)
[Col. 0672A]

Dilectus filius magister Ambrosius de Canturio diaconus plebis de Gallian. constitutus in praesentia dilecti filii nostri Angeli Sancti Adriani diaconi cardinalis, quem sibi dedimus auditorem, proposuit coram ipso quod cum ad mandatum sedis apostolicae per venerabilem fratrem nostrum Hierosolymitanum patriarcham, tunc episcopum Vercellensem, de canonicatu ecclesiae Sancti Vincentii de Gallian. Mediolanensis dioecesis fuerit [Col. 0672B] investitus, et idem patriarcha praeposito et fratribus ejusdem ecclesiae mandaverit ut dicto A. quantum uni de residentibus ibidem de communibus proventibus assignarent, ac ipsi per eumdem, pro eo quod ejus parere mandato contumaciter recusabant, fuissent ab officio beneficioque suspensi, et excommunicationis demum vinculo innodati, licet postmodum investituram ejusdem ratam asseruerint se habere, partem tamen ei debitam subtraxerunt: quibus cum postmodum per venerabilem fratrem nostrum Laudensem episcopum et conjudices suos delegatos a nobis sententialiter fuisset injunctum ut eidem tantum de proventibus ecclesiae praefatae conferrent quantum perciperet unus ex aliis in eadem, ipsi, ut eum fatigarent laboribus et expensis, [Col. 0672C] ad sedem apostolicam appellarunt, dicentes se nihil daturos eidem nisi continue in Ecclesia resideret, ex eo sub specie justae causae materiam malignandi sumentes quod ibidem ei mora periculosa nimis existit occasione banni cujusdam, cui eum Mediolanenses consules subjecerunt. Propter quod idem ad sedem apostolicam iterato laborans, ad dilectos filios abbatem de Capite lacus et collegam suum nostras litteras reportavit. Qui secundum tenorem litterarum ipsarum praeposito et capitulo praenotatis sententialiter injunxerunt ut ipsi Ambrosio quantum uni ex residentibus assignarent de communibus proventibus ecclesiae saepefatae, ubicunque maneret, donec praedicta necessitate cessante tute residere [Col. 0672D] valeret ibidem, et nihilominus de subtractis satisfacerent competenter: in quos, quia mandatum eorum surdis auribus pertransibant, judices excommunicationis sententiam promulgarunt, sicut per instrumenta coram auditore memorato exhibita liquido edocebat. Unde idem Ambrosius nobis humiliter supplicavit ut finem suis laboribus imponentes, ipsas sententias dignaremur apostolico munimine roborare. Nos autem auditis iis et aliis quae idem cardinalis fideliter retulit coram nobis, communicato fratrum nostrorum concilio, praedictas sententias confirmantes, discretioni vestrae per apostolica scripta praecipiendo mandamus quatenus ipsas faciatis sublato appellationis obstaculo firmiter observari. Quod si praepositus et clerici supradicti [Col. 0673A] contraire praesumpserint, ipsos auctoritate nostra per subtractionem beneficiorum appellatione remota parere sententiae compellatis. Nullis litteris harum expressa mentione non habita obsistentibus, si quae apparuerint a sede apostolica impetratae. Quod si non omnes, etc., duo vestrum, etc.

Datum Signiae, XII Kal. Septembris, pontificatus nostri anno decimo quinto.



CLII. PRIORI ET CONVENTUI LATERANENSI. De limitibus Ecclesiae Lateranensis. (Signiae, Idibus Augusti.)

Coram dilecto filio Petro tituli Sanctae Coeciliae presbytero cardinale, quem vobis et clericis basilicae Sancti Laurentii de Palatio dedimus auditorem, [Col. 0673B] oeconomus ejusdem basilicae petiit vos arceri ab inquietatione quam dictis clericis circa spiritualium administrationem in sua parochia praesumebatis inferre, ab arcu videlicet Sancti Danielis usque ad domum Joannis Matii citra et extra formam ex utraque parte viae, et a scala episcopi Albanensis usque ad domum Joannis et Mutina, et a domo Jordanis Petri Leonis usque ad hospitale Sanctae Mariae in Spaczolaria tam ex una quam ex altera parte viae: qui, ut de jure posset basilicae supradictae docere, decem testes induxit, per quos ostendit clericos Sancti Laurentii habitantibus infra praedictos terminos spiritualia ministrasse. Ad haec oeconomus vester respondit quod cum praefata parochia juris esset Lateranensis Ecclesiae, prout per [Col. 0673C] privilegium felicis memoriae Calixti papae praedecessoris nostri continens fines parochiae vestrae probabat, et a longissimo tempore Lateranensis Ecclesia eamdem parochiam possederit sine lite, vos possessioni ligitimae incumbentes non videbamini aliquos indebite molestare, cum non intelligatur injuriam facere qui utitur jure suo; et ad probandum usum longissimum et praesentem testes induxit, per quos sufficienter edocuit Lateranensem Ecclesiam a quadraginta sex annis usque ad tempus motae litis et post exercuisse jura spiritualia in parochia saepedicta. Dicebat etiam quod si medio tempore infra fines praedictos pars altera praesumpsisset aliqua parochialia exercere, cum nihil de [Col. 0673D] proprietate doceret, et ex parte vestra longissima et continua possessio probaretur, et duo in solidum eamdem rem simul et eodem modo possidere non possint, convincebantur adversarii praedicta clanculo usurpasse. Contra tenorem vero cujusdam scripti sub nomine bonae memoriae Alexandri praedecessoris nostri coram eodem cardinali a parte adversa exhibita respondebat quod non erat authenticum, cum nec esset bulla munitum, et haberetur merito in stylo suspectum. Verum cum Ecclesia Lateranensis inveniretur in possessione parochiae supradictae, et actore non probante, reus, etsi nihil praestiterit, debeat obtinere, cum instantia postulabat parti adversae imponi silentium et compesci ne super [Col. 0674A] possessione praefatae parochiae vestram Ecclesiam ulterius molestaret; praesertim cum nomine praefatae basilicae, in qua solus Romanus pontifex celebrat missarum solemnia, et intra suum palatium est constructa, parochiam vendicare non possent, nec etiam nomine inferioris ecclesiae, quam ipsi de quadam crypta vel stabulo in oratorium a non longo tempore converterunt. Nos autem auditis iis et aliis quae idem cardinalis fideliter retulit coram nobis, et habito fratrum nostrorum concilio, oeconomum vestrum nomine Lateranensis Ecclesiae ab impetitione praedicta, quam contra vos oeconomus praefatae basilicae movit, decrevimus absolvendum. Nulli ergo, etc., diffinitionis, etc., usque incursurum.

Datum Signiae, Idibus Augusti, pontificatus nostri [Col. 0674B] anno decimo quinto.



CLIII. MAGISTRO MAXIMO NOTARIO NOSTRO. Ut possit absolvere excommunicatos. (Signiae, XII Kal. Septembris.)

Nonnisi testimonio laudabilis famae notis vel experimento vitae commendabilis approbatis consuevit sedes apostolica committere vices suas in iis quae sibi specialiter reservavit. Cum igitur prudentiam tuam officii exsecutione fideli et longa conversatione simus experti, volentes per te obviare periculis quae incidentibus in canonem sententiae promulgatae necessitas posset inferre, de gratia speciali auctoritate tibi praesentium indulgemus ut illis quos pro injectione manuum violenta inveneris vinculo excommunicationis [Col. 0674C] astrictos in partibus Romaniae auctoritate sedis apostolicae juxta formam Ecclesiae beneficium absolutionis impendas; nisi excessus eorum fuerint adeo difficiles et enormes ut merito sunt ad sedem apostolicam destinandi.

Datum Signiae, XII Kal. Septemb., pontificatus nostri anno quinto decimo.



CLIV. UNIVERSO CLERO CONSTANTINOPOLITANO. Ut pareant notario legato apostolico. (Signiae, XI Kal. Septembris.)

[(100) 1Kb] Etsi dilectum filium magistrum maximum notarium nostrum pro negotio patriarchalis specialiter destinemus, volentes tamen ut in vobis fructum [Col. 0674D] faciat generalem, qui nunc et patriarcha pariter et legato caretis, vices nostras ei duximus committendas ut quandiu apud vos pro illo speciali negotio moram eum facere oportuerit, necessitatibus et utilitatibus vestris studeat providere. Quocirca universitati vestrae per apostolica scripta mandamus quatenus super iis ad ipsum recursum habentes, rectis ipsius dispositionibus obedire curetis, quas ratas haberi volumus et jubemus. Unde sententias quas rationabiliter tulerit in rebelles usque ad satisfactionem condignam praecipimus inviolabiliter observari.

Datum Signiae, XI Kal. Septemb. pontificatus nostri anno decimo quinto.



CLV. ILLUSTRI CONSTANTINOPOLITANO IMPERATORI. Ei commendat eumdem notarium. (Signiae, XI Kal. Septembris.)
[Col. 0675A]

Licet secundum Apostolum instantia nostra sit omnium Ecclesiarum sollicitudo continua, ad illas tamen Ecclesias praecipue debemus aciem nostrae provisionis extendere quae viciniores sunt apostolicae sedi, etsi non loco, privilegio dignitatis. Sane cum Ecclesia Constantinopolitana secundum locum obtineat post Romanam, ejus provisioni libenter intendimus, ut non sit a cura remotior cum sit vicinior dignitate. Unde ipsius negotium tam super electione quam postulatione celebrata de novo [Col. 0675B] personae non duximus committendum ignotae; sed a nobis mittimus hominem longa conversatione notum et officii sui fideli exsecutione probatum, magistrum videlicet Maximum notarium nostrum, nobis ac fratribus nostris merito suae probitatis et fidei charum admodum et acceptum: in quo et honori tuo prospeximus, et utilitati providemus Ecclesiae memoratae: quem etiam quanto chariorem habemus, tanto attentius tuae magnificentiae commendamus, rogantes quatenus sic eum ob reverentiam apostolicae sedis et nostram habeas commendatum quod in ipso tuae serenitatis affectum, quem probaris ad nos gerere, sentiamus, adhibens ei fidem super iis quae a nobis accepit tuae imperiali prudentiae proponenda.

[Col. 0675C] Datum Signiae, XI Kal. Septembris, pontificatus nostri anno decimo quinto.



CLVI. MAGISTRO MAXIMO NOTARIO NOSTRO. De electione patriarchae Constantinopolitani. (Signiae, XV Kal. Septembris)

[(101) 1Kb] Scriptum est in Apocalypsi Joannis quod in medio sedis et in circuitu sedis erant quatuor animalia plena oculis ante et retro. Primum animal simile leoni, secundum animal simile vitulo, tertium animal habens faciem quasi hominis, et quartum animal simile aquilae volanti; et quatuor animalia singula eorum alas senas habebant. Sedes ista Romana [Col. 0675D] Ecclesia intelligitur, quae usitato vocabulo sedes apostolica nuncupatur, utique sedes agni, sedes viventis in saecula saeculorum; in medio cujus quasi filiae in gremio resident et in circuitu astant quasi famulae in obsequio quatuor patriarchales Ecclesiae, Alexandrina, Antiochena, Jerosolymitana et Constantinopolitana, quae per illa quatuor animalia designantur. Marcus enim Alexandrinam fundavit et rexit Ecclesiam, qui secundum visionem Ezechielis accipitur per leonem, eo quod Evangelium inceperit a rugitu dicendo: Vox clamantis in deserto (Marc. I), et quia quemadmodum leo catulum suum post diem tertium suo asseritur excitare [Col. 0676A] rugitu, sic Deus Pater Fllium suum, qui leo de tribu Juda esse describitur, de cujus resurrectione principaliter tractat Marcus, divinitatis suae potentia post triduum a mortuis suscitavit. Unde in die resurrectionis Dominicae ipsius Evangelium antonomastice in Ecclesia recitatur. Lucas autem fuit natione Antiochenus: qui propterea in vituli figura describitur, in quo sacerdotalis hostia designatur; quoniam a sacerdotio inchoans Evangelium, de immolatione tractavit praecipue summi sacerdotis et veri, qui est hostia salutaris, vitulus videlicet saginatus, quem pater jussit occidi pro filio prodigo redeunte. Unde bene per ipsum Antiochena Ecclesia designatur, in qua primum apostolorum princeps in summi sacerdotii cathedram a fidelibus exstitit sublimatus, [Col. 0676B] Matthaeus quidem fuit natione Judaeus, et Evangelium primus descripsit etiam Hebraice in Judaea; et ob hoc per hominis speciem designatur, quod ab incarnatione Christi suum inchoans Evangelium, principaliter humanam ejus nativitatem ostendit, quam ipse Christus de Judaeis et in Judaea pro nobis assumens, Hierosolymitanam Ecclesiam metropolim Judaeorum sua humana praesentia consecravit, de qua dictum fuerat per Prophetam: Homo factus est in ea, et ipse fundavit eam Altissimus (Psal. LXXXVI). Joannes vero Asianam fundavit Ecclesiam, et Apocalypsim septem Ecclesiis quae sunt in Asia ipse descripsit: quibus et caeteris Graecorum Ecclesiis Constantinopolitana tandem praeferri meruit et praeponi per aquilam merito [Col. 0676C] designata; quia, sicut aquila volatu omnes aves excellit, et oculorum ejus intuitum solis radius non offendit, sic Joannes tribus aliis animalibus in terra relictis, supra coelos coelorum ascendens, veram lucem oculis irreverberatis aspexit, et a divina Verbi Nativitate suum Evangelium inchoavit: qui licet inter universos evangelistas fuerit ultimus tempore, praecipuus tamen exstitit dignitate; quoniam in coena supra pectus Christi recumbens, fluenta doctrinae de ipso sacri Dominici pectoris fonte potavit. Sic Constantinopolitana Ecclesia licet posterior tempore, postmodum propter honorificentiam piissimi Constantini praelata est aliis dignitate; sicque facti sunt primi novissimi, et novissimi primi. Ut merito ipsi dicatur: Multae filiae congregaverunt [Col. 0676D] divitias, sed tu sola supergressa es universas (Prov. XXXI), ad cujus Ecclesiae regimen talis est pontifex assumendus qui ad similitudinem illorum quatuor animalium ante et retro plenus sit oculis, ut pleno lumine veteris et novi testamenti mysteria contempletur, per experientiam videns praeterita, et futura praevidens per cautelam. Debet etiam habere sex alas, scilicet sex legum notitiam, naturalis Mosaicae et propheticae, evangelicae, apostolicae et canonicae: quibus perfecto libramine inter coelum volans et terram, de terris ad coelestia et de temporalibus transvolet ad aeterna. Sane ad hanc Ecclesiam duo [Col. 0677A] quaedam animalia sunt vocata, utinam plena oculis et alas habentia, videlicet venerabilis frater noster Heracliensis archiepiscopus et dilectus filius plebanus Sancti Pauli de Venetiis, sicut per procuratores tam postulantium archiepiscopum quam eligentium plebanum fuit propositum coram nobis, proposuerunt siquidem procuratores electorum plebani quod cum, Ecclesia Constantinopolitana vacante, canonici Ph. decanum suum sibi elegerint in pastorem, et nos cassaverimus electionem eamdem, quia quibusdam exclusis qui adesse debuerant exstitit celebrata, ne diu gregi fidelium deesset cura pastoris, tam canonici quam quidam alii qui se in electione Constantinopolitani patriarchae jus habere dicebant, ut de electione tractarent, adinvicem convenerunt. [Col. 0677B] Cumque septem personae pro septem praepositis se offerrent, et quidam alii pro caeteris praelatis se tractatui electionis ingererent, post multam concertationem tam illas septem personas quam duas alias ad universitatis instantiam, quae tamen duas tantum voces haberent, salvo in omnibus jure suo, tam in praesenti quam in futuro, pro bono concordiae receperunt.

Sed factum est quod humani generis inimico, qui unitatem Ecclesiae scindere nititur, superseminante zizania messi Dominicae, in duas partes sunt vota divisa, novem de canonicis et novem aliis praenominatis personis postulantibus archiepiscopum memoratum, et quindecim canonicis et praeposito sanctorum apostolorum plebanum eligentibus supradictum: [Col. 0677C] cujus electioni cantor, qui pro utilitate absens erat Ecclesiae, et ante tractatum electionis per litteras suas consensum expresserat de plebano, si aliis complaceret, et octo alii canonici, qui electionis tempore non fuere praesentes, suum praestitere consensum; et sic in plebanum praedictum vota viginti quatuor canonicorum et unius praepositi convenerunt. Dicebant ergo postulantium numerum esse minorem, cum decem et octo tantum archiepiscopum postularent: de quibus quosdam eorum, quos cum praefata protestatione sui juris admiserant, excludere nitebantur, duos videlicet de Blakerna et Buccaleone praepositos; quia cum per exemptionis privilegium a sede apostolica impetratum se subtraxerint [Col. 0677D] oneri, tacite renuntiasse videbantur honori, ut ad electionem non pertinerent illius cui electo nullatenus subjacerent. Alii quatuor non erant praepositi, sed aliarum Ecclesiarum clerici, qui se tractatui electionis suorum praepositorum nomine ingerebant, quia eorum domini adeo erant absentes quod ad tractatum electionis vocari commode nec poterant, nec debebant; quoniam si absentes possent per procuratores adesse, vix jura devolverentur absentium ad praesentes, cum raro contingeret quod per se vel per alios interesse non possent. Septimus autem qui praesens exstiterat, jam electus et confirmatus in archiepiscopum Verricensem, et translatus ad suam Ecclesiam possessionem ejusdem adeptus fuerat corporalem. Et licet [Col. 0678A] universitas clericorum quatuor prius pro se postularet admitti, quia tamen pars canonicorum tot nolebat admittere, ne numerus aliorum nimis excresceret, ita tandem pro bono pacis exstitit ordinatum, ut duo tantum admitterentur ex illis cum protestatione praedicta; et ideo eligentes asserebant illos duas tantum voces et non caeterorum habere, maxime cum triginta praepositurae fuerint ad septem redactae, quae tamen nondum fuerunt auctoritate sui judicis approbatae. Conventuales autem ecclesias ultra quinque vel sex tunc temporis esse negabant, et si plures fuissent, tempore tamen electionis praedictae praelatos earum dicebant non fuisse praesentes.

De malo denique zelo intendebant arguere postulantes, [Col. 0678B] eo quod, ut proponebant, illitteratum et impudicum ex certa scientia postularant: cujus incontinentiam dicebant per filium in monachatu genitum paternae libidinis testem posse probari. Eumdem etiam archiepiscopum de ambitione notabant, eo quod in vigilia nativitatis Dominicae se suae subtraxit Ecclesiae, ut esset in urbe regia, ubi tunc erat postulatio celebranda, et passus est cum hymno Te Deum laudamus se in sede locari in qua profestis diebus residere consueverat patriarcha. Qui etiam auctoritate propria bona patriarchatus post mortem patriarchae distribuens, ejusdem sigillo violenter arrepto de scrinio camerarii, litteras quasdam quibus illud impressit misit Ravennam, et quamdam pecuniae summam ibi depositam auctoritate litterarum [Col. 0678C] illarum sibi fecit afferri, eamdemque distribuit pro suae voluntatis arbitrio in Ecclesiae Constantinopolitanae praejudicium et gravamen: quod totum et alia in capitula fuere proposita cum quidam de ipso postulando tractarent. Unde petebant ut cum pars postulantium archiepiscopum esset numero minor, inferior zelo, et a suo jure ceciderit postulando scienter indignum, electionem confirmare factam de dicto plebano canonice dignaremur; maxime cum ipsi usi fuerint jure communi personam eligibilem eligendo, quod ordinarii juris existit, et alii juris communis contempto beneficio, ad extraordinarium auxilium transvolarint. Ad haec procuratores partis alterius responderunt quod universi [Col. 0678D] praelati conventualium ecclesiarum apud Constantinopolim existentium per nostram constitutionem in electione Constantinopolitani patriarchae jus habent. Unde universitas praelatorum, de qua in eadem constitutione cavetur expresse, restringi, non debet ad septem, cum ratione suae dignitatis in hoc bene fuerit Ecclesiae memoratae provisum; tum ut sanior haberetur super electione tractatus, cum integrum sit judicium plurimorum sententiis confirmatum; tum etiam ut per numerum praelatorum illis posset occurri qui Dei sanctuarium jure volebant haereditario possidere. Addebant etiam quod praefatae constitutionis beneficium duo exempti praepositi per exemptionis privilegium nullatenus amiserunt, cum ea quae in favorem alicujus introducta [Col. 0679A] sunt, in ejus laesionem non debeant redundare, et per privilegia pontificum Romanorum addi, non subtrahi, consueverit illis quibus specialiter indulgentur, propter praedictam maxime rationem, ut illis obsisterent prudenter qui Domini sanctuarium moliuntur in jus haereditarium usurpare.

Unde iidem excludi non poterant nec debebant, ea etiam ratione quod septem nomine septem praepositorum et duo vice ac nomine viginti trium praelatorum pro ipsa universitate fuerint a canonicis ad tractatum electionis admissi. Et sic cum in postulatum vota septem praepositorum et decem et octo praelatorum praesentium et aliorum sex absentium, quorum procuratores erant in civitate praesentes, consensu mediante illorum duorum concurrerint, [Col. 0679B] pro parte sua ultra duplo majorem numerum allegabant; cum in plebanum quindecim tantum canonici et unus praepositus a principio consensissent, nec aliquid ei juris accreverit in hoc casu per subsequentem consensum novem canonicorum, qui electionis tempore non fuere praesentes, nec vocari potuerint commode nec deberent; praesertim cum octo ex illis tanto tempore fuissent absentes quod secundum constitutionem patriarchae ac capituli Constantinopolitanorum pro canonicis nullatenus haberentur. Auctoritatem etiam introducebant pro se, cum regulariter majoris auctoritatis praelatus quam simplex canonicus habeatur. Bonum vero zelum ea ratione probabant quod Venetum pro vitando [Col. 0679C] scandalo longa conversatione notum, laudabili administratione probatum, charum clericis, et acceptum laicis postularant; in quem assensus principis, suffraganeorum vota, plebisque desiderium concurrebant; nec debebant aliquid sinistrum de illo praesumere quem et excellentia dignitatis et communis reddebat fama preclarum. Nec etiam erant adversarii audiendi qui promotionis ejus tempore tacuerunt, nisi forte aliquid novum proponerent vel quod postmodum didicissent; maxime cum objectam notam incontinentiae, si qua forsitan praecessisset in ipso, quod tamen inficiabantur omnino, subsequens longae conversationis delevisset honestas. Proposuerunt etiam quod nisi pars altera se ab injuriis temperaret, intendebant quaedam proponere [Col. 0679D] tam in personas eligentium quam electi. Ad excusationem vero ejusdem archiepiscopi super objectione ambitus proponebant quod idem ex honesta et probabili causa Constantinopolim venerat, et habebat necesse frequenter accedere, tum propter negotia patriarchalis Ecclesiae, tum etiam propter exsecutionem ultimae voluntatis patriarchae defuncti suae discretioni commissae; qui licet interfuerit vesperis et matutinis in patriarchali Ecclesia ob solemnitatem diei, in loco tamen decani resedit, nec aliquid de patriarchalibus usurpavit. Ipsum etiam litteratum, etsi non eminenter, competenter tamen esse dicebant, sufficientem intelligentiam et eloquentiam de [Col. 0680A] scripturis et in scripturis habentem; nihilominus allegantes quod etsi quaedam conventuales ecclesiae tunc vacarent, aut forsan propter pauperiem non haberent numerum clericorum, ipsum capitulum, aut etiam unus qui vicem capituli retineret, ad electionem pro praelato deberet admitti, cum in talibus saepe capitulum vicem consueverit supplere praelati, et nomen ac jus universitatis multoties devolvatur ad unum et retineatur in uno.

De malo nihilominus zelo arguebantur electores plebani eo quod hominem elegerant quem electionis tempore credebant in minoribus ordinibus constitutum, asserentes quod in vigilia Nativitatis Dominicae altera pars apud Constantinopolim consenserat in plebanum, qui se paulo ante apud Venetias fecerat [Col. 0680B] in subdiaconum promoveri [(102) 1Kb] . Ex quo inferebatur quod si hoc actum fuerit ex condicto, non poterat ambitione carere. Si vero praeordinatum non exstitit, cum propter locorum distantiam hoc ad eligentes tam brevi tempore nequiverit pervenisse, sequitur quod secundum conscientias suas ineligibilem eligebant; vel si error ad excusationem accusatione non vacuam allegetur, in confessionem negligentia veniet, quae super iis non multum distat a culpa. Adjiciebant etiam quod magis erat extraordinarium consentire in hominem, non solum extra totum patriarchatum, verum etiam extra totum imperium constitutum quam in vicinum et familiarem suffraganeum ejusdem Ecclesiae de cujus pastoris electione tractatur. Personam quoque plebani de [Col. 0680C] vehementi ambitione notabant, dicentes quod ipse per litteras suas quosdam Constantinopolitanos canonicos expresse rogaverat ut eum in suum eligerent patriarcham: quod pars adversa negabat. Unde petebant postulatores archiepiscopi saepedicti, ut cum esset pars altera zelo, auctoritate, ac numero minor, cassato quod factum fuerat de plebano, postulationem ipsorum admittere dignaremur. Verum quia de iis quae per assertiones partium in judicium deducta fuerunt nobis non potuit fieri plena fides, quamvis super iis quae de numero dicta sunt postulantium per quoddam publicum instrumentum et litteras Constantinopolitani vicarii, nec non confessionem procuratoris partis adversae, in judicio [Col. 0680D] quidem factam, sed postea revocatam, pars altera suam intentionem assereret esse fundatam, causam ipsam discretioni tuae duximus committendam, per apostolica scripta mandantes quatenus super iis et aliis inquiras, sublato cujuslibet appellationis obstaculo, diligentissime veritatem de meritis electi et postulati apud Venetias, ubi nati fuerunt et diutius conversati, de studiis autem eligentium et postulantium et omnibus generaliter quae causam possint instruere apud Constantinopolim, ubi hujusmodi postulatio et electio celebratae fuerunt; et si partes consenserint, procedas hoc modo, ut si constiterit de mutuo convenisse consensu quod ad electionem [Col. 0681A] patriarchae septem admitterentur praepositi, sive per seipsos, sive per alios, et duo alii ex parte universitatis pro caeteris conventualium ecclesiarum praelatis, totque tunc temporis conventuales ecclesias habuisse praelatos quod cum septem praepositis et novem canonicis, quos quidem canonicos constat in postulatione praefati archiepiscopi convenisse, duplo majorem facerent numerum quam sedecim electores plebani, tu vice nostra postulationem admittas, nisi probatum fuerit postulato aliquid obviare de canonicis institutis quod promotionem ipsius debeat impedire, ac plebani electione cassata, ipsum archiepiscopum absolvas a vinculo quo Heracliensi tenetur Ecclesiae, concedendo ipsum Constantinopolitanae Ecclesiae in pastorem, et faciendo [Col. 0681B] ipsi per censuram ecclesiasticam appellatione remota reverentiam et obedientiam debitam exhiberi.

Quod si ad faciendum duplo majorem numerum simul omnes praedicti minime suffecerunt, sive dignus sive indignus sit postulatus, tu, postulatione repulsa, electionem plebani auctoritate nostra confirmes, dummodo nihil obsistat eidem quod ipsum tanto praesulatu reddat indignum, ad impendendum sibi reverentiam et obedientiam sibi debitam ac devotam quoslibet sibi subjectos, si necesse fuerit, sublato appellationis obstaculo canonica districtione compellens. Si vero numerus postulantium inventus fuerit duplo major, quemadmodum est praedictum, et persona postulata indigna reperta fuerit, tu tam [Col. 0681C] postulationem quam electionem non differas reprobare; nisi forsan omnes aut major pars postulantium praesumptione damnabili postulaverint scienter indignum, ut hac vice merito debeant eligendi seu postulandi potestate privari; et in hoc quoque casu electionem confirmes, si de persona idonea constiterit celebratam. Porro si tam electionem quam postulationem cassari contigerit, aut altera partium postulante causam ad nos instructam referri, tu ex parte nostra districte praecipias canonicis et praelatis ut procuratores idoneos ad apostolicam sedem studeant destinare, per quos aut unum ex istis, si contigerit approbari, aut alium quem nos eis duxerimus praeferendum, aut quem ipsi forte [Col. 0681D] postulaverint vel elegerint, si eis de benignitate nostra fuerit postulandi vel eligendi concessa potestas, in patriarcham recipiant, cum tantam Ecclesiam nolimus manere diutius pastoris solatio destitutam, et ad haec et alia quae ipsorum consensum desiderant, eis vices suas plene committant. Tu ergo Deum solum habens prae oculis, cum omni studio et secundum praescriptam formam procedas in negotio memorato nisi forsan apostolicae sedis legatus praevenerit, per quem una tecum ipsum negotium expediri secundum praescriptam formam volumus et mandamus.

Datum Signiae, XV Kalend. Septemb., pontificatus nostri anno quinto decimo.



CLVII. ABBATI ET CONVENTUI MONASTERII SANCTI MICHAELIS CLUSINI. Confirmatur quaedam unio. (Signiae, VI Kal. Septembris.)
[Col. 0682A]

His quae ad Ecclesiarum utilitatem et statum pertinere creduntur tanto libentius apostolicum favorem impendimus requisiti quanto earum sollicitudo continua nobis propensius noscitur imminere. Eapropter, dilecti in Domino filii vestris justis postulationibus grato concurrentes assensu, unionem monasterii Sancti Solutoris Taurinensis et vestri, consentientibus venerabili fratre nostro episcopo et dilectis filiis capitulo Taurinensibus factam, sicut sine pravitate provide facta est, et per bonae [Col. 0682B] memoriae Gerardum electum Novariensem auctoritate nostra exstitit approbata, prout in ipsius litteris plenius continetur, auctoritate apostolica confirmamus et praesentis scripti patrocinio communimus. Ad majorem autem evidentiam, rei gestae litteras praedicti electi de verbo ad verbum huic nostrae paginae fecimus adnotari. »In nomine Domini. Gerardus divina gratia Novariensis electus omnibus ad quos litterae istae pervenerint in vero salutari salutem. Divina providentia, quae nec fallit nec fallitur, humanae conditionis mobilitati compatiens, post apostolorum principem in Romanae sedis cathedra lucernam et speculum summum pontificem ordinavit, per quem et lapsa reparari et destituta restitui mereantur. Residentis itaque sanctissimi [Col. 0682C] patris Innocentii III super unione abbatiae Sancti Solutoris Taurinensis ad Clusinum monasterium mandatum accepimus in hac forma: »INNOCENTIUS episcopus, servus servorum Dei dilecto filio electo Novariensi salutem et apostolicam benedictionem. Ex tenore litterarum venerabilis fratris nostri episcopi et dilectorum filiorum capituli Taurinensium accepimus quod cum olim venerabili fratri nostro Mediolanensi archiepiscopo et eidem episcopo dederimus in mandatis ut reparationi mosterii Sancti Solutoris Taurinensis, quod ita in temporalibus et spiritualibus collapsum fuerat et attritum ut desolatum sine levaminis spe jaceret, intendere prout melius possent et plenius procurarent, [Col. 0682D] illud, si ejus aliter restaurationi providere non possent, translaturi in canonicam Ripaltensem, ipsi prudentum plurimum requisito consilio, cum canonicam supradictam minus sufficientem ad hoc variis impedimentis emergentibus invenirent, modico tandem monachorum grege qui in jam dicto monasterio supererant cum lacrymis postulante, sub disciplina et regimine Clusinae Ecclesiae, per quam plenarie poterat respirare, dictum monasterium in praefatam Clusinam Ecclesiam, jure Taurinensis Ecclesiae, ad quam pertinet nullo medio, et exemptione Clusini monasterii per omnia illaesis manentibus, memoratus episcopus et Taurinense capitulum transtulerunt. Cum igitur in solvendis debitis quibus praefatum Sancti [Col. 0683A] Solutoris monasterium detinetur manum apponere Clusina Ecclesia contradicat nisi factum hujusmodi apostolico munimine roboretur, nos id tuae discretionis prudentiae committentes, per apostolica tibi scripta mandamus quatenus, inquisita super iis omnibus diligentius veritate, quod utilitati Ecclesiae utriusque secundum Deum noveris expedire, nostra fretus auctoritate, appellatione remota, statuas et facias quod statueris per censuram ecclesiasticam firmiter observari.«

»Datum Laterani, VIII Kal. Januarii, pontificatus nostri anno tertio decimo.«

Nos igitur mandatis apostolicis in omnibus et per omnia, sicut condecet, parere volentes, praefatae unionis instrumento viso et diligenter inspecto, [Col. 0683B] quod per Bartholomaeum imperialis aulae notarium confectum esse constabat, quae in eo continentur canonice et legitime facta approbantes, sicut inter contrahentes sancitum est et statutum, praefati instrumenti tenorem auctoritate apostolica, qua fungimur in hac parte, confirmamus, adjicientes et statuentes ut duodecim fratres et prior cum eis sub Regula beati Benedicti et sub disciplina et regimine Clusini monasterii ibidem Deo servituri perpetuo maneant; ita quod abbas Clusinus praefatum priorem in ordinatione spiritualium et observatione ordinis ibi instituat et destituat, sicut per alias ecclesias seu cellas Clusino monasterio subditas consuevit. Verum quia refectio quaedam quam Taurinense capitulum a praefato [Col. 0683C] Sancti Solutoris monasterio in solemnitate martyrum Solutoris, Adventoris et Octavii recipere consuevit in ordinis praejudicium et jacturam regulae nobis cedere videtur, ordinamus et statuimus ut pro praefata refectione jam dictum Taurinense capitulum a memorato monasterio viginti solidos Segusiensium veterum, si ad processionem venerit die festo, recipiat annuatim, et sic a refectione tacitum maneat et contentum: et haec de profestis diebus dicta intelligantur. Si tamen die Dominico festum praedictum venire contigerit, sicut a longis retro temporibus inter Taurinensem Ecclesiam et jam dictum monasterium constat esse statutum et consuetum, aut canonici intersint processioni, aut non, censum vice refectionis recipiant supradictum. Adjicimus [Col. 0683D] etiam et statuimus quod si Taurinensis episcopus electo Clusino post collatam sibi confirmationem Clusini monasterii, secunda et tertia requisitione per intervalla decem et decem dierum praecedente saepedietam abbatiam Sancti Solutoris quovis ingenio confirmare distulerit, non obstante tali dilatione electus Clusinus tam in spiritualibus quam temporalibus et tam in capite quam in membris Sancti Solutoris generaliter administret. Nulli ergo omnino hominum liceat hanc paginam nostrae confirmationis sive constitutionis infringere vel ei ausu temerario contraire. Quod si quis attentare praesumpserit, indignationem omnipotentis Dei et beatorum Petri [Col. 0684A] et Pauli apostolorum ejus et summi pontificis se noverit incursurum. Contradictores vero et a praefata forma resilientes, sicut in mandatis accepimus, appellatione cessante, excommunicationis vinculo innodamus. Unde actum est hoc anno Incarnationis Dominicae 1211, indictione XIV, die sexto exeunte mense Januarii. Interfuerunt dominus Albertus Brusatus Novariensis canonicus, dominus Raynerius abbas Fructuariensis, dominus Willelmus de Fibinis monachus Tilieti, et domnus Joannes monachus Casaenovae, et alii plures. Unde plura instrumenta idem dominus electus uno tenore, sicut necesse fuerit, fieri praecepit. Ego Guala Muricula sacri palatii notarius hanc chartulam de mandato praedicti domini electi scripsi et subscripsi. Nulli ergo, [Col. 0684B] etc., confirmationis, etc., usque incursurum.

Datum Signiae, VI Kal. Septembris, pontificatus nostri anno decimo quinto.



CLVIII. RAINERIO MILITI DE VICO. Remittitur ei infamia. (Signiae, VII Idus Septembris.)

Cum te a Bartholomaeo injuriarum actione conventum, eo quod dixeris equum tuum non esse minoris pretii quam capillos ipsius, Jacobus de Guarino et L. de Vico judices, qui super hoc cognoscebant, in decem solidis condemnassent, tu timens ne ipsorum sententia te notarit infamia, pro beneficio restitutionis ad famam sedem apostolicam [Col. 0684C] implorasti. Nos autem considerantes quod pene nulla vel minima fuerit injuria supradicta, volumus et concedimus te ob hoc nota infamiae non teneri.

Datum Signiae, VII Idus Septembris, pontificatus nostri anno decimo quinto.



CLIX. EPISCOPO ET P. ET A. ARCHIDIACONIS AURIENSIBUS. Eis committitur quaedam causa. (Signiae, II Non. Septembris.)

[(103) 1Kb] Conquerentibus olim dilectis filiis M. et J. presbyteris, G. I. P. et M. diaconis, P. I. et M. ac quibusdam aliis clericis capellae monasterii Sanctae Crucis Colimbriensis se a priore ac fratribus ejusdem monasterii debita provisione fraudari, prior Sanctae Mariae Montis majoris et conjudices ejus, qui super hoc [Col. 0684D] receperant scripta nostra, eosdem ad quoddam beneficium quo fuerant spoliati restituendos sententialiter decreverunt, eadem capella, nisi praefatae sententiae pareretur, supposita interdicto. Priore autem et conventu dictas restitutionis et interdicti sententias contemnentibus, et procurantibus etiam ut iidem clerici suam persequi justitiam non auderent, venerabili fratri nostro episcopo et dilectis filiis decano et cantori Zamorensibus dedimus in mandatis ut easdem facientes usque ad satisfactionem condignam inviolabiliter observari, super aliis causam audirent et fine canonico terminarent. Qui rationibus partium plenius intellectis, jamdictas sententias [Col. 0685A] confirmarunt, Jo. Salvati cum duodecim aliis canonicis et clericis Sanctae Crucis ab officio et beneficio suspendentes si, post interdicti sententiam, in praefata capella divina convincerentur officia celebrasse; priore nihilominus et conventu ad restitutionem jam dictae capellae centum et quinque modiorum frumenti, centum vigenti quinque quinalium vini, quinque millium et octoginta quatuor solidorum, et quingentarum oblatarum, quinque almuldarum vini, sexcentarum oblatarum, trecentarum et sexaginta candelarum, quatuor marabutinorum, cujusdam domus, et duorum lectorum, quibus omnibus iidem clerici fuerant spoliati, nec non quinquaginta marabutinorum, quos suam justitiam persequendo expenderant, condemnatis et reprobatis quibusdam [Col. 0685B] litteris quasi supradictorum judicum nomine ad nos missis, in quibus iidem judices proprium circa processum suum confitebantur errorem, et priorem ac conventum excusare propensius nitebantur. Porro cum prior et conventus jamdicti litteras quasdam Colimbriensis episcopi a duobus e clericis memoratis, P. Bartholomaei et J. Nunonis videlicet, coram judicibus ipsis exhibitas allegarent nunquam de conscientia episcopi emanasse, in hoc tandem partes pariter convenerunt ut abrenuntiantes omnibus quae gesta erant in causa, si Colimbriensis episcopus tenorem recognosceret litterarum, ipsi judices juxta suae voluntatis arbitrium clericis pro quibus praedicta sententia lata erat in monasterio ipso facerent provideri; alioquin priorem et conventum [Col. 0685C] ab impetitionibus absolverent eorumdem.

Cum ergo iidem judices litteras Colimbriensis episcopi, per quem super hoc certiorari petierant, recepissent, eisdem diligenter inspectis, de peritorum consilio sententiando dixerunt saepedictum episcopum litterarum recognovisse tenorem, priori et fratribus injungentes ut praedictis duobus clericis providerent juxta formam in authentico earumdem expressam, pro caeteris sententiam confirmationis quam tulerant super jamdicta restitutionis sententia, sed ad tempus se suspendisse fatebantur, eamdem in statum pristinum reducendo, et praecipiendo eam inviolabiliter observari. Quorum sententiam cum magister I. monasterii procurator [Col. 0685D] postmodum apud sedem apostolicam constitutus, coram dilecto filio nostro Petro tituli Sanctae Luciae ad Septa solis diacono, nunc vero tituli Sanctae Caeciliae presbytero cardinale, quem ipsi et praedicto Joanni Nunonis procuratori clericorum ipsorum concessimus auditorem, peteret revocari, et coram eodem tam super quibusdam litteris Colimbriensis episcopi, quas idem procurator falsatas esse dicebat a clericis memoratis, quam super aliis fuisset diutius litigatum, nos iis quae coram eodem cardinale fuere proposita plenius intellectis, de fratrum nostrorum consilio sententiam praedictorum judicum Zamorensium approbantes, illam auctoritate apostolica confirmavimus dantes venerabili fratri nostro episcopo Salamantinensi [Col. 0686A] et ejus conjudicibus in praeceptis ut eamdem inviolabiliter facerent observari. Qui cum ad locum propter impedimenta evidentia personaliter accedere non valerent, praefatis priori et conventui sub anathematis poena et suspensione officii et beneficii dederunt districtius in praeceptis ut eamdem sententiam, sicut per nos fuerat confirmata, inviolabiliter observarent, denuntiantes quoslibet qui a tempore quo eadem sententia lata fuit in monasterio Sanctae Crucis vel ejus capella praesumpserant vel etiam tunc temporis praesumebant celebrare divina, officio beneficioque privatos, excommunicationis sententiae subjacere, et praecipientes nihilominus exhumari corpora defunctorum quae in dictis monasterio vel capella fuerant tumulata; concedentes [Col. 0686B] insuper exsecutores clericis memoratis, per quos expensae quas litigando fecerant restituerentur eisdem cum fructibus qui a tempore latae sententiae ab eisdem percipi debuerunt, et denuntiantes etiam omnes ecclesias de Lairena et terminis ejus, ac omnes ecclesias in Portugalia constitutas, pertinentes ad monasterium saepedictum, a festo Nativitatis beatae Mariae proxime tunc futuro suppositas inter dicto, si saepedictae sententiae obviare in aliquo attentarent.

Quibus demum jam dictam sententiam temere contemnentibus, iidem judices omnibus episcopis et praelatis in regno Portugaliae constitutis ea qua fungebantur auctoritate praecipiendo mandarunt ut diebus Dominicis ac festivis, candelis accensis et [Col. 0686C] pulsatis campanis, eosdem excommunicatos publice nuntiarent, et ab omnibus facerent arctius evitari in omnes qui praesumerent impedire similem sententiam proferentes. Ad haec, cum saepedictus J. Nunonis in procinctu esset pro se ac sociis suis ad sedem apostolicam veniendi, eo juxta praefatum monasterium transitum faciente, quidam iniquitatis filii crudeliter irruentes in eum, et ipsum funestis gladiis configentes, eodem semivivo relicto ad monasterium confugere praefatum: quos cum officiarii civitatis vellent juxta terrae consuetudinem trahere ad vindictam, prior et conventus jam dicti eos corporaliter defendere praesumpserunt. Denique cum idem Joannes gravibus afflictus vulneribus camisiam [Col. 0686D] suam infectam sanguine et signatam ictibus cultellorum sub sigillis episcopi et aliorum praelatorum Colimbriensium cum testimonialibus litteris eorumdem per P. Bartholomaei et Joannem Suerii clericos tam ad persequendam corporalem injuriam ejus quam ad causam communem sibi et aliis promovendam procuratores a se ac aliis constitutos oculis nostris transmitteret intuendam, uno eorum, Petro Bartholomaei videlicet apud sedem apostolicam decedente, reliquus contra proprium veniens juramentum, communi causa penitus derelicta, camisiam et litteras antedictas suis adversariis triginta aureorum pretio vendere non expavit. Unde idem J. pro se ac sociis supplicavit nobis humiliter et devote ut finem eorum angustiis imponentes, praedictorum prioris [Col. 0687A] et fratrum rebellionem et contumaciam poena castigare debita dignaremur, et praefato Joanni pro fide violata poenam canonicam infligentes, tam ea quae de camisia memorata recepit, quam illa quae ad opus itineris et causae prosecutionem ei ab ipsis assignata fuerunt, faceremus sibi restitui ab eodem. Quocirca discretioni vestrae per apostolica scripta praecipiendo mandamus quatenus vocatis qui fuerint evocandi, et quae super his et aliis utrinque duxerint proponenda plenius intellectis, causam ad nos remittatis sufficienter instructam, praefigentes partibus terminum competentem quo se nostro conspectui repraesentent justam, auctore Domino, sententiam recepturae. Quia vero praedicta, cum nimis sint gravia, relinquere nolumus indiscussa, volumus [Col. 0687B] et mandamus ut si etiam per colludium vel aliam forte causam actores desisterent aut deficerent, vos nihilominus ad inquirendam diligenter super omnibus veritatem sublato cujuslibet contradictionis et appellationis obstaculo procedatis, eos qui se gratia, odio vel timore subtraxerint per censuram ecclesiasticam compellentes veritati testimonium perhibere, ut per relationem vestram certificati de ipsis, sine personarum acceptione quod justum fuerit auctore Domino statuamus. Nullis litteris obstantibus hactenus a sede apostolica impetratis. Quod si non omnes, etc., tu, frater episcope, cum eorum altero, etc.

Datum Signiae, II Non. Septembris, pontificatus nostri anno decimo quinto.



CLX. ABBATI DE TILIETO. Ut Albinganenses reverentiam exhibeant archiepiscopo Januensi. (Signiae, VIII Idus Julii.)
[Col. 0687C]

Cum dilectis filiis electo et clericis Albinganensibus nostris dederimus litteris in mandatis ut venerabili fratri nostro Januensi archiepiscopo tanquam suo metropolitano impendant obedientiam et reverentiam debitam ac devotam, sicut a praedecessoribus nostris Romanis pontificibus est statutum, devotioni tuae per apostolica scripta mandamus quatenus eos ad hoc diligenter moneas et inducas, et, si necesse fuerit, per censuram ecclesiasticam, sublato [Col. 0687D] appellationis obstaculo, praevia ratione compellas.

Datum Signiae, VIII Idus Julii, pontificatus nostri anno quinto decimo.



CLXI. XANTONENSI EPISCOPO, ET PRIORI SULBISIENSI XANTONENSIS DIOECESIS De ordinanda ecclesia Sulbisiensi. (Signiae, XIV Kal. Octobris.)

Sicut tu, fili prior, transmisso nobis petitorio intimasti, cum ecclesia Sulbisiensis ob guerrarum discrimina cum suis omnibus aedificiis olim fuerit devastata, consumptis penitus bonis ejus, sic [Col. 0688A] ipsam de bonis tuis obtentu retributionis aeternae tam in aedificiis quam aliis necessariis procurasti salubri studio postmodum reparare quod in ea requiri potest hodie non immerito cultus Dei. Propter quod a te nobis exstitit humiliter supplicatum ut ibidem faceremus personas idoneas ordinari, quae in eadem praestarent Domino devotum jugiter famulatum; maxime cum eidem ecclesiae vix octo canonici serviant, cui solebant dudum viginti et amplius personali residentia deservire, ac quidam non residentes ibidem ipsius ordinationem nitantur nequiter impedire. Nos igitur, fili prior, tuas preces humiles admittentes, et cultum etiam zelantes domus Dei, discretioni vestrae praesentium auctoritate mandamus quatenus tot in praefata ecclesia canonicos idoneos [Col. 0688B] ordinare sagaci providentia studeatis quot ipsius expetunt facultates, et qui possint ibidem per jugem residentiam impendere Domino tam gratum obsequium quam devotum, contradictores, si qui fuerint, vel rebelles per censuram ecclesiasticam appellatione postposita compescentes. Verum cum dilectus filius W. de Sancto Albino clericus peroptet in eadem ecclesia ordinari, devotionem vestram rogandam duximus et monendam, per apostolica vobis scripta mandantes quatenus ob reverentiam apostolicae sedis et nostram ipsum cum aliis ordinandis, si fuerit idoneus, admittatis in canonicum et in fratrem ipsi ecclesiae serviturum.

Datum Signiae, XIV Kal. Octobris, pontificatus [Col. 0688C] nostri anno quinto decimo.



CLXII. EPISCOPO ET CAPITULO TRIPOLITANIS. Respondet ad eorum consulta. (Signiae, XIV Kal. Octobris.)

[(104) 1Kb] Petiistis per sedem apostolicam edoceri utrum cum propter Hospitalarios vel Templarios civitas vestra generali supponitur interdicto, eisdem non servantibus, vos illud teneamini observare. Ad quod sic duximus respondendum, quod illorum excessus vobis non praebet licentiam excedendi; sed si praefati Hospitalarii vel Templarii privilegiorum suorum fines excesserint, violando temere interdictum quod pro illis fuerit promulgatum, ne ipsi videantur de aliorum fletu ridere, vos in poenam [Col. 0688D] praesumptionis eorum, quandiu ipsi violaverint interdictum, de nostra licentia celebretis.

Datum Signiae, XIV Kal. Octobris, pontificatus nostri anno quinto decimo.



CLXIII. EISDEM. De stato numero canonicorum. (Laterani, IV Kal. Octobris.)

Significantibus vobis ad audientiam apostolatus nostri pervenit quod cum olim in ecclesia vestra duodecim canonicorum numerus et totidem praebendarum fuerit rationabiliter institutus, et vos, quorumdam inducti precibus, sex canonicos receperitis [Col. 0689A] ultra numerum constitutum in ejusdem ecclesiae non modicam laesionem, ut possetis hujusmodi relevare gravamen et excludere materiam concedendi beneficia vacatura, antiquum numerum duodecim canonicorum et praebendarum in eadem servari ecclesia de caetero statuistis: quod petiistis humiliter apostolico munimine roborari. Nos igitur vestris precibus inclinati, statutum ipsum, sicut absque praejudicio alieno utiliter et provide factum est, praesentium auctoritate praecipimus inviolabiliter observari, nisi adeo excreverint ejusdem Ecclesiae facultates quod pluribus possint sufficere competenter. Nulli ergo, etc., usque incursurum.

Datum Laterani, IV Kal. Octob., pontificatus nostri anno decimo quinto.



CLXIV. SIDONIENSI ET ACCONNENSI EPISCOPIS, ET THESAURARIO ACCONENSI. De eadem re. (Laterani, IV Kal. Octobris.)
[Col. 0689B]

Ad petitionem dilecti filii J. thesaurarii et W. canonici Tripolitanorum, quos venerabilis frater noster episcopus et dilecti filii capitulum Tripolitanum ad sedem apostolicam transmiserunt, fraternitati vestrae per apostolica scripta mandamus quatenus si quid contra statutum de servando numero in Tripolitana Ecclesia duodecim canonicorum et totidem praebendarum utiliter et provide factum ab episcopo et capitulo memoratis post appellationem ad nos a nuntiis praedictis legitime interpositam et capitulo [Col. 0689C] in communi receptam antequam iter arriperent ad sedem apostolicam veniendi fuit temere attentatum, cognita legitime veritate, decernatis auctoritate nostra carere robore firmitatis. Quod si non omnes, etc.

Datum Laterani, IV Kal. Octob., pontificatus nostri anno decimo quinto.



CLXV. LEONARDO PRESBYTERO DE SANCTO ELIA ET FRATRIBUS EJUS. Confirmat immunitatem. (Laterani, III Non. Octobris.)

Cum a nobis petitur, etc., usque perducatur effectum. [Col. 0690A] Eapropter, dilecti in Domino filii, etc., usque assensu, libertatem et immunitatem quas domus vestra obtinuit ab antiquo, et dilectus filius A. Casinensis electus de consensu fratrum suorum vobis provide confirmavit, sicut in ipsius confirmationis authentico plenius continetur, auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, III Non. Octob., pontificatus nostri anno quinto decimo.



CLXVI ARCHIEPISCOPO [(105) 1Kb] ET CAPITULO BISUNTINENSIBUS. Respondet ad eorum consulta. (Laterani, Non. Octobris.)

[Col. 0690B] [(106) 1Kb] Ligneis aedificiis ecclesiae vestrae casu quodam igne consumptis, parietibus tamen illaesis [(107) 1Kb] , ac mensa principalis altaris [(108) 1Kb] in sui extremitate modicam passa fracturam, quaesivistis [(109) 1Kb] per sedem apostolicam edoceri si propter hoc ipsius altaris vel etiam totius ecclesiae deberet consecratio innovari. Ad quod sic duximus respondendum, quod cum parietes in sua integritate permanserint, et altaris tabula [(110) 1Kb] mota vel enormiter laesa non fuerit, ob casum praedictum nec ecclesia nec altare debet denuo consecrari.

Datum Laterani, Non. Octob., pontificatus nostri anno quinto decimo.



CLXVII. NOBILI VIRO SIMONI DE MONTEFORTI [(111) 1Kb] COMITI LEICESTRIAE ET VICECOMITI BITERRENSI. Ut P. Marcum cancellariae suae praedicare possit. (Signiae, III Idus Septembris.)
[Col. 0690C]

[(112) 1Kb] Cum dilectum filium magistrum Petrum Marcum [(113) 1Kb] subdiaconum nostrum correctorem litterarum nostrarum pro colligendis Ecclesiae Romanae censibus [(114) 1Kb] aliisque negotiis destinemus, nobilitatem tuam, de qua plene confidimus, rogamus attentius et monemus, per apostolica tibi scripta mandantes quatenus ipsi ob reverentiam apostolicae sedis et nostram diligenter assistens, consilium ei efficax et auxilium opportunum impendas ut et ipse injuncta sibi negotia ope tua suffultus valeat, auctore [Col. 0691A] Deo, feliciter consummare, ac nos sollicitudini trae grata debeamus exinde vicissitudine respondere. Verum quia dilectus filius frater Constantinus conversus [(115) 1Kb] Carthusiensis [(116) 1Kb] nos ex parte tua suppliciter exoravit ut dictum magistrum, quem pro eo quod in cancellaria nostra laudabiliter conversatus, per diutinum exercitium in hujusmodi plenius est instructus, cancellariae tuae praeficere cupiebas, tibi concedere dignaremur, nos devotae fidei tuae ac devotionis fidelis sinceritatem perspicuam sicut convenit attendentes, quae personam tuam tanquam specialis apostolicae sedis filii et fidelis nobis advehit specialiter diligendam, et preces tuas persuadet quantum cum Deo possumus efficaciter exaudire, ipsum magistrum, quanquam non solum plurimum [Col. 0691B] utilis, verum etiam valde necessarius nobis exstiterit et existat, utpote cujus fidei puritatem et discretionis prudentiam jamdiu in multis experti, negotia nostra parva et magna eidem committimus incunctanter, devotioni tuae duximus liberaliter concedendum, discretionem tuam rogantes affectuosius et monentes quatenus ipsum, quem propriae probitatis merita recommendant, habens propensius commendatum, taliter eum studeas honorare quod et nos, qui honorari reputamus in ipso, ad honorem et profectum tuum magis intendere debeamus, et idem, cujus obsequium tibi ac terrae tuae quamplurimum credimus profuturum, ad devotionem tuam fortius astringatur.

Datum Signiae, III Idus Septemb., pontificatus nostri [Col. 0691C] anno quinto decimo.



CLXVIII. NARBONENSI ARCHIEPISCOPO ET EPISCOPO UTICENSI APOSTOLICAE SEDIS LEGATIS. Commendat eis eumdem Marcum. (Datum, ut supra.)

Etsi minime dubitemus quin nuntios nostros quoslibet et in quibus convenit honoretis, quia tamen illos volumus propensius honorari quos pro suorum exigentia meritorum habemus inter alios chariores, pro iis affectuosius vos rogamus. Hinc est quod cum dilectum filium magistrum Petrum Marcum subdiaconum nostrum correctorem litterarum nostrarum pro colligendis censibus Ecclesiae Romanae ac aliis [Col. 0691D] negotiis destinemus, ipsum tanto vobis attentius duximus commendandum quanto et personam ipsius probitatis suae merito charius amplexamur et negotia ipsi committimus potiora. Ideoque fraternitatem vestram rogamus attentius et monemus, per apostolica vobis scripta mandantes quatenus eumdem magistrum ob reverentiam apostolicae sedis et nostram tanquam specialem nuntium nostrum habentes propensius commendatum, impendatis ipsi consilium [Col. 0692A] efficax et auxilium oportunum, ut ipse injuncta sibi negotia ope vestra suffultus valeat, auctore Domino, feliciter consummare, ac nos devotionem vestram merito commendare possimus.

Datum, ut supra.



CLXIX. UNIVERSIS PRAELATIS ECCLESIARUM ECCLESIAE ROMANAE CENSUALIUM PER NARBONENSEM, ARELATENSEM, AQUENSEM, ET EBREDUNENSEM PROVINCIAS, ET ALBIENSEM, RUTENENSEM, CATURCENSEM, ET AGENNENSEM DIOECESES CONSTITUTIS. De eadem re. (Datum, ut supra.)

Cum dilectum filium magistrum Petrum Marcum subdiaconum nostrum pro colligendis Ecclesiae Romanae [Col. 0692B] censibus et aliis negotiis destinemus, universitati vestrae per apostolica scripta praecipiendo mandamus quatenus ipsum, qui suae merito probitatis nobis et fratribus nostris charus et acceptus existit, ob reverentiam apostolicae sedis et nostram tanquam specialem nuntium nostrum recipientes benigne ac honorifice pertractantes, census nobis debitos fideliter exsolvatis eidem; ita quod gratiam vobis ex debito comparetis, et nos id merito gerere debeamus acceptum.

Datum, ut supra.



CLXX. NARBONENSI ARCHIEPISCOPO APOSTOLICAE SEDIS LEGATO ET SUFFRAGANEIS EJUS. Super eodem. (Datum, ut supra.)
[Col. 0692C]

Licet summi patrisfamilias exemplo, cujus vicem immeriti eodem gerimus disponente, quod uni ex minimis nostris fit, nobis factum rationabiliter reputemus, illos tamen volentes propensius honorari quos propriae merita probitatis nobis advehunt charius amplexandos et honore constituunt digniores, pro iis specialius devotis nostris, cum expedit, preces dirigimus et mandata. Cum igitur dilectum filium magistrum Petrum Marcum, etc., ut supra usque destinemus, fraternitatem vestram rogamus attentius et monemus, per apostolica vobis scripta praecipiendo mandates quatenus ipsum, qui suae merito probitatis nobis et fratribus nostris charus et acceptus [Col. 0692D] existit, ob reverentiam apostolicae sedis et nostram tanquam specialem nuntium nostrum recipientes benigne ac honorifice pertractantes, de censibus nostris faciatis eidem in dioecesibus vestris fideliter responderi; ita quod sollicitudinis vestrae studium pareat in effectu, et nos devotionem vestram debeamus exinde merito commendare.

Datum, ut supra.

In eumdem modum scriptum est archiepiscopo [Col. 0693A] Arelatensi et suffraganeis ejus, Aquensi archiepiscopo et suffraganeis ejus. In eumdem modum suffraganeis et capitulo Ebredunensis Ecclesiae.



CLXXI. NOBILI VIRO SIMONI DE MONTEFORTI COMITI LEICESTRIAE, VICECOMITI BITERRENSI. Accipit munus ejus. (Datum, ut supra.)

[(117) 1Kb] Nobilitati tuae gratiarum dignas referimus actiones quod, sicut dilectus filius frater Constantinus conversus Carthusiensis nobis exposuit, tu volens nobis in mille marcis argenti liberaliter subvenire, Raimundum et Eliam de Caturcio fecisti juramento praestito corporaliter obligari ut eas cui voluerimus nomine nostro persolvant. Ideoque devotionem [Col. 0693B] tuam rogamus attentius et monemus, per apostolica tibi scripta mandantes quatenus dilecto filio magistro Petro Marco subdiacono nostro cor rectori litterarum nostrarum, cui hoc duximus committendum, sine difficultate facias nostro nomine assignari.

Datum, ut supra.



CLXXII. TOTIUS PROVINCIAE ET MONTISPESSULANI, SANCTI AEGIDII, ET ARELATENSIS DOMORUM MILITIAE TEMPLI MAGISTRIS. Ut pecuniam apostolicam tradant thesaurario templi Paris. (Datum, ut supra.)

[(118) 1Kb] Devotionem vestram monemus attente, per [Col. 0693C] apostolica vobis scripta praecipiendo mandantes quatenus cum a dilecto filio magistro Petro Marco subdiacono nostro correctore litterarum nostrarum fueritis requisiti, pecuniam quam vobis nostro nomine duxerit assignandam, dilecto filio fratri Aymaro thesaurario domus militiae Templi Parisiensis secure mittere procuretis, vestras super hoc eidem magistro litteras in testimonium assignantes. Quod si non omnes, etc., quilibet vestrum ea nihilominus exsequatur.

Datum, ut supra.



CLXXIII. MAGALONENSI EPISCOPO. De comitatu Melgorii. (Datum, ut supra.)

[Col. 0693D] Dilectus filius frater Constantinus conversus Carthusiensis nobis proposuit quod tu quingentas marcas pro comitatu Melgoriensi tibi et Ecclesiae tuae a nobis sub annua pensione viginti marcarum locando ei nostro nomine obtulisti. Cum igitur dilecto filio magistro Petro Marco subdiacono nostro correctori litterarum nostrarum super hoc mandatum dederimus speciale, volumus ut cum ipso tractatum super eo habeas diligentem. Quidquid enim idem secundum mandatum nostrum provide tecum duxerit faciendum, nos ratum habentes volumus firmiter observari,

Datum, ut supra.



CLXXIV. RAYMUNDO ET HELIAE DE CATURCIO. Ejusdem argumenti cum epistola. (Datum, ut supra.)
[Col. 0694A]

Dilectus filius frater Constantinus conversus Carthusiensis nobis exposuit quod vos de mandato dilecti filii Simonis Montisfortis comitis Leicestriae juramento corporaliter praestito mille marcas ad pondus Trecense cui voluerimus nomine nostro solvere promisistis. Ideoque devotionem vestram monemus attentius, per apostolica vobis scripta mandantes quatenus eas dilecto filio magistro Petro Marco subdiacono nostro correctori litterarum nostrarum latori praesentium nomine nostro, sine [Col. 0694B] qualibet difficultate, solvatis; ita quod devotionem vestram debeamus merito commendare.

Datum, ut supra.



CLXXV. MAGISTRO PETRO MARCO SUBDIACONO NOSTRO. Super eodem. (Datum, ut supra.)

[(119) 1Kb] Devotioni tuae praesentium auctoritate mandamus quatenus a dilectis filiis Raymundo et Elia de Caturcio mille marcas argenti ad pondus Trecense recipias, et receptas dilecto filio fratri Aymaro thesaurario domus militiae Templi Parisiensis secure transmittas, nostro nomine deponendas.

Datum, ut supra.



CLXXVI. NARBONENSI ARCHIEPISCOPO ET EPISCOPO UTICENSI APOSTOLICAE SEDIS LEGATIS De censu Simonis de Monteforti. (Laterani, V Idus Octobris.)
[Col. 0694C]

[(120) 1Kb] Praesentium vobis auctoritate praecipiendo mandamus quatenus omnia scripta super censu terrae dilecti filii nobilis viri Simonis de Monteforti comitis Leicestriae et alia nobis a bonae memoriae magistro Milone olim transmissa quae vobis meminimus postmodum remisisse, dilecto filio magistro Petro Marco subdiacono nostro correctori litterarum nostrarum libere assignatis.

Datum Laterani V Idus Octobris, pontificatus [Col. 0694D] nostri anno decimo quinto.



CLXXVII. EPISCOPO GEBENNENSI. Eum transfert ad Ecclesiam Ebredunensem.

Scientiae donum tibi a patrefamilias quasi talentum negotiaturo commissum nequaquam in terra cum servo inutili fodiens, in sollicitudinem pastoralem assumptus, sic secundum Apostolum opus implens pontificis, tuum honorificare ministerium et praeesse in sollicitudine studuisti ut, sicut credimus, vere possis dicere cum propheta: Super speculem Domini ego sum stans jugiter per diem, et super custodiam meam ego sum stans totis [Col. 0695A] noctibus (Isa. XXI), ita te fidelem exhibens super pauca ut merearis constitui super multa. Quod dilecti filii canonici Ebredunensis Ecclesiae provide attendentes, cum bonae memoriae eorum archiepiscopo ab hac luce subtracto de substitutione pontificis tractatum diutinum habuissent, tandem, operante illo qui facit utraque unum, cleri, populi et suffraganeorum desideriis concurrentibus, te in suum archiepiscopum et pastorem unanimi postulavere consensu, supplicantes nobis humiliter et instanter ut cum episcoporum translatio fieri non possit vel debeat absque sedis apostolicae licentia speciali, te, per cujus circumspectionem sollicitam, et sollicitudinem circumspectam multa credunt Ecclesiae suae commoda proventura, ipsis in pastorem [Col. 0695B] concedere dignaremur. Licet autem in litteris quas olim nobis super hoc tua fraternitas destinavit expresseris aliquos a postulatione hujusmodi primitus dissensisse, quia tamen per litteras eorumdem ipsos in postulatione jamdicta nunc unanimes esse cognovimus et concordes, eamdem, ipsorum inclinati precibus, duximus admittendam; teque a regimine Gebennensis Ecclesiae absolventes, ipsis concessimus in pastorem. Ideoque fraternitati tuae per apostolica scripta mandamus atque praecipimus quatenus vocationem recipiens de te factam, ne divinae dispositioni resistere videaris, ad praefatam Ecclesiam Ebredunensem accedas, eidem ita sollicite curam studens impendere pastoralem ut ejusdem status juxta ipsius exspectationem et nostram [Col. 0695C] per tuae sollicitudinis providentiam temporaliter et spiritualiter augeatur, et tu, sicut de gradu ad gradum, ita de virtute in virtutem proficere videaris. Palleum quoque, plenitudinem scilicet pontificalis officii, per dilectum filium magistrum Petrum Marcum subdiaconum nostrum correctorem litterarum nostrarum, Ecclesiae jam dictae canonicum, virum utique litteratum, providum et discretum, tuae fraternitati transmittimus, sub ea forma tibi tradendum ab ipso quam eidem sub bulla nostra dedimus interclusam.

In eumdem fere modum scriptum est capitulo Ebredunensi usque interclusam. Quocirca mandamus quatenus ei sicut archiepiscopo vestro humiliter [Col. 0695D] intendentes, obedientiam et reverentiam exhibeatis eidem tam debitam quam devotam.

In eumdem fere modum clero et populo Ebredunensi. In eumdem modum suffraganeis Ebredunensis Ecclesiae, tanquam metropolitano vestro.



CLXXVIII. GEBENNSI EPISCOPO IN ARCHIEPISCOPUM EBREDUNENSEM ELECTO. De stato numero canonicorum.

Dilecti filii capitulum Ebredunense nobis humiliter supplicarunt ut statutum de non excedendo duodenario canonicorum numero in eorum Ecclesia dudum factum, et a bonae memoriae Clemente papa praedecessore nostro postmodum confirmatum, apostolico dignaremur munimine roborare. Volentes [Col. 0696A] igitur ut ea quae rationabiliter statuuntur robur obtineant firmitatis, mandamus quatenus statutum ipsum, salvo in omnibus apostolicae sedis mandato, faciatis appellatione remota firmiter observari.



CLXXIX. CAPITULO, CLERO ET POPULO TROJANIS. De electione episcopi Trojani. (Laterani, III Idus Octobris.)

Licet praesentia venerabilis fratris nostri Philippi episcopi vestri tanto esset nobis acceptior quanto ipsum ad obsequia nostra longa consuetudo aptiorem reddiderat, et suae devotionis ac fidei puritas nobis et fratribus nostris effecerat chariorem, ex quo tamen vestra in eum desideria convenerunt, ipsum vobis paterna benignitate duximus concedendum, [Col. 0696B] sperantes quod per ejus sollicitudinem circumspectam grata sint vobis et Ecclesiae vestrae commoda proventura. Ut autem ipsum in nostris esse oculis gratiosum exhibita sibi specialis gratia demonstraret, eum in Lateranensi basilica manibus propriis consecravimus, vos quoque in hoc, si diligenter attenditis, honorantes. Quocirca universitatem vestram monemus et exhortamur attentius et per apostolica vobis scripta praecipiendo mandamus quatenus ei sicut pastori et episcopo animarum vestrarum, humiliter intendentes, obedientiam et reverentiam exhibeatis eidem tam debitam quam devotam, ejus salubria monita et statuta suscipientes humiliter et devote servantes. Nos enim eidem dedimus in mandatis ut in contradictores, si qui fuerint, vel [Col. 0696C] rebelles censuram curet ecclesiasticam sublato appellationis obstaculo exercere.

Datum Laterani, III Idus Octobris, pontificatus nostri anno quinto decimo.



CLXXX. CLERO ET POPULO FOIETANIS. Super eodem. (Laterani, III Idus Octobris.)

De dissensione inter vos et clerum ac populum Trojanum exorta et illo dolemus debito generali quo inter omnes Ecclesiae filios desiderare ac procurare tenemur unitatem et pacem, et affectu etiam speciali, quo cupimus ut venerabilis frater noster Philippus episcopus vester populum obsequentem habeat [Col. 0696D] et concordem. Nuper igitur . . . Archipresbytero et quibusdam clericis vestris ac decano et quibusdam Ecclesiae Trojanae canonicis apud sedem apostolicam constitutis, ad procurandam concordiam inter vos et clerum ac populum antedictos interponere voluimus partes nostras; sed dictis decano et canonicis respondentibus se super hoc non habere mandatum, nec etiam propter hoc fuisse vocatos, finalem super iis non potuimus habere processum. Volentes autem ut praedicta dissensio per nostrae sollicitudinis studium sopiatur, vobis et ipsis proximum festum Epiphaniae terminum peremptorium assignamus; per apostolica vobis scripta praecipiendo mandantes quatenus eodem termino procuratores vestros sufficienter instructos ad nostram [Col. 0697A] curetis praesentiam destinare, ut hujusmodi quaestio per nos compositione amicabili vel judiciali calculo terminetur. Interim autem eidem episcopo vestro humiliter intendentes, obedientiam et reverentiam exhibeatis tam debitam quam devotam. Alioquin sententiam quam rationabiliter tulerit in rebelles ratam et firmam habebimus, et eam, auctore Domino, faciemus firmiter observari.

Datum Laterani, III Idus Octobris, pontificatus nostri anno quinto decimo.

In eumdem fere modum scriptum est capitulo et populo Trojanis usque terminetur. Eisdem autem Fogetanis nostris damus litteris in mandatis ut ipsi episcopo humiliter intendentes, obedientiam et reverentiam exhibeant tam debitam quam devotam. [Col. 0697B] Alioquin sententiam quam idem episcopus rationabiliter tulerit in rebelles ratam et firmam habebimus, et eam, auctore Domino, faciemus firmiter observari.



CLXXXI. PATRIARCHAE ANTIOCHENO. De querelis adversus eum excitatis. (Laterani, VI Idus Octobris.)

Eam gerimus de tua religione fiduciam ut te nullum ex certa scientia gravare contra justitiam arbitremur, nec credamus quod propter incrementum quantumlibet temporalium, aeternorum velis incurrere detrimentum, cum Dominus in te dudum ignem accenderit charitatis, ut non quaeras quae tua sunt, sed quae Christi, atque ad suscipiendum Antiochenae [Col. 0697C] Ecclesiae regimen non respectus temporalis commodi te induxerit aut patriarchalis ambitio dignitatis, sed charitatis et obedientiae virtus, et zelus ac devotio nominis Christiani, cupientem prodesse potius quam praeesse, ac memorem quod secundum testimonium veritatis nihil prodest homini si cum detrimento animae mundum lucratus fuerit universum. Si ergo querela de te aliquando proponitur coram nobis, aut injustam fore credimus querimoniam, aut innocentiam tuam per ignorantiam facti seu modo alio circumventam. Unde nulli fiducialius facta tua committimus discutienda quam tibi, qui ut futurum securus possis exspectare judicium, in praesenti, consilio utens Apostoli, sollicite judicas temetipsum. [Col. 0697D] Noveris autem dilectum filium Iterium Ecclesiae tuae canonicum nobis humiliter intimasse quod cum felicis memoriae Petrus avunculus ejus praedecessor tuus, qui propter justitiam non solum persecutionem passus est, sed et mortem [(121) 1Kb] , sibi et . . . fratri suo mille bisantios Saracenatos dedisset in studiis scholasticis expendendos, tu ipsos a magistro recipiens Hospitalis, penes quem cum rebus aliis depositi fuerant, eos dicto canonico et ejus fratri hactenus restituere non curasti, eumdem Iterium quadam quarta, quam patriarcha praedictus in augmentum praebendae suae sibi de consensu capituli Antiocheni contulerat, et quadam gastina quae Naria [Col. 0698A] vulgariter appellatur, pro tuae voluntatis arbitrio spoliando. Insuper cum idem patriarcha redditus sui fratris et suos, quos ante captionem suam tempore longo perceperat, restitui praecepisset eisdem, tu redditus ipsos de castro Cursarii, ubi repositi fuerant, faciens asportari, tam illos quam proventus qui de beneficiis suis post captivitatem et mortem ejusdem patriarchae biennio provenerunt ad mille aureorum valentiam, ac etiam coopertorium quoddam et alia quae custodiae bonae memoriae . . . decani Antiocheni deputata fuerant, in ejusdem et fratris sui detinens detrimentum, ea sibi restituere contradicis. Unde nobis humiliter supplicavit ut super hoc eorum gravaminibus succurrere dignaremur Credentes igitur quod eis justitiam suam melius conservare [Col. 0698B] non possumus quam si praedicta providentiae tuae judicio committamus, fraternitatem tuam monendam duximus attentius et rogandam, per apostolica tibi scripta mandantes quatenus super praemissis sollicite studeas inquirere veritatem, et si querelam eorum inveneris esse justam, cum super iis decipi potueris tanquam homo, taliter eis satisfacias de praedictis quod ex hoc tua, quod absit! apud homines non laedatur opinio, nec apud Deum gloria tua, quae est tuae conscientiae testimonium, minuatur; nos quoque, quos susceptae servitutis officium universis constituit debitores, eisdem super his querimoniam replicantibus alium non cogamur concedere cognitorem.

Datum Laterani, VI Idus Octobr., pontificatus nostri [Col. 0698C] anno XV.

In eumdem fere modum scriptum est super hoc patriarchae Jerosolymitano apostolicae sedis legato usque cogamur concedere cognitorem. Ideoque fraternitati tuae per apostolica scripta mandamus quatenus ipsum ad id diligenter moneas et inducas.

Datum, ut supra.


Indicitur supplicatio generalis.

In nomine Patris et Filii et Spiritus sancti. Amen. Quarta feria infra octavam Pentecostes fiat generalis processio virorum ac mulierum pro pace universalis Ecclesiae ac populi Christiani, specialiter autem ut Deus propitius sit illis in bello quod inter ipsos et Saracenos dicitur in Hispania committendum, ne det haereditatem suam in opprobrium, ut dominentur eis nationes. Et ad hanc processionem omnes omnino [Col. 0698D] moneantur venire, nec ab ea se quisquam excuset praeter illos qui habent inimicitias capitales. Summo itaque mane conveniant mulieres apud Sanctam Mariam Majorem; clerici vero apud basilicam Duodecim Apostolorum, et laici apud Sanctam Anastasiam; et post collectas, pulsatis simul istarum ecclesiarum campanis, procedant omnes in campum Lateranensem hoc ordine. Mulieres omnes et solas praecedat crux Dominica Sanctae Mariae Majoris; et in prima parte processionis sint sanctimoniales, in ultima vero reliquae mulieres, quae sine auro et gemmis et sericis indumentis procedant, orando cum devotione ac humilitate, in fletu et gemitu, nudis pedibus omnes quae possunt; et per Merulanum et ante Sanctum Bartholomaeum veniant in campum Lateranensem, et collocent se ante Felloniam, in silentio permanentes. [Col. 0699A] Clericos autem crux fraternitatis praecedat; et in prima processionis parte sint monachi et canonici regulares; in ultima vero rectores et caeteri clerici procedentes praedicto modo, et per viam majorem et arcum Basilii veniant ante palatium episcopi Albanensis, et ibi directe in medio campi se collocent. Laicos autem praecedat crux Dominica Sancti Petri; et post illam sequantur primi Hospitalarii, et postremi caeteri laici, sicut praescriptum est incedentes, et per Sanctos Joannem et Paulum et ante Sanctum Nicolaum de Formis in campum veniant, et collocent se ab altera parte. Interim vero Romanus pontifex cum episcopis et cardinalibus et capellanis ingrediatur basilicam quae dicitur Sancta Sanctorum; et inde reverenter assumpto ligno vivificae crucis, processionaliter veniat ante palatium episcopi Albanensis, et sedens in scalis exhortatorium faciat sermonem ad populum universum. Quo finito, mulieres, sicut processionaliter venerant, ita [Col. 0699B] procedant ad basilicam Sanctae Crucis; et ibi praesto sit presbyter cardinalis, qui celebret eis missam dicendo illam orationem: Omnipotens, sempiterne Deus, in cujus manu sunt omnium potestates, etc. Et sic ipsae mulieres in pace ad propria revertantur. Romanus autem pontifex cum episcopis et cardinalibus et capellanis per palatium descendat in Lateranensem basilicam. Clerici vero per porticum, et laici per burgum, ingrediantur in illam; et celebrata venerabiliter missa, ipse cum omnibus nudis pedibus procedat ad Sanctam Crucem, ita quod eum praecedant clerici et laici subsequantur, et, facta oratione, unusquisque revertatur ad sua. Jejunetur autem ab omnibus, ita ut nemo, praeter infirmos, comedat pisces aut quodcunque pulmentum; sed qui possunt, pane sint et aqua contenti; qui vero non possunt, bibant vinum bene lymphatum et modice sumptum, et vescantur herbis et fructibus aut etiam leguminibus; omnesque aperiant manus et viscera indigentibus, ut per orationem, jejunium [Col. 0699C] et eleemosynam misericordia Conditoris reddatur populo Christiano placata.





CLXXXII. DOMINO PAPAE. De bello Saracenico in Hispania.

[(122) 1Kb] Sanctissimo Patri ac domino Innocentio Dei gratia summo pontifici Aldephonsus eadem rex Castellae et Toleti, cum osculo manuum atque pedum, salutem. A sanctitate vestra credimus non excidisse propositum impugnandi Saracenae gentis perfidiam vobis per nostros nuntios devote et humiliter intimasse, in omnibus tanquam patris et domini vestrum subsidium expetentes, quod sicut a patre pro nos recognoscimus benigne et pie pariter impetrasse. Quocirca cum litteris vestris nuntios nostros, quos ad hoc exsequendum idoncos reputavimus, ad partes Franciae non distulimus destinare; addentes etiam ut omnibus militibus venientibus ad bellum et [Col. 0699D] omnibus servientibus, prout decebat, expensas victui necessarias largiremur, quibus possent commode sustentari. Unde fuit quod audita remissione peccatorum quam vos venientibus indulsistis, venit magna multitudo militum de transmontanis partibus, nec non et archiepiscopi Narbonensis et Burdegalensis et episcopus Nannetensis [(123) 1Kb] . Fuerunt qui venerunt usque ad duo millia militum cum suis armigeris, et usque ad decem millia servientium in equis, et usque ad quinquaginta millia servientium sine equis; quibus omnibus nos oportuit in victualibus providere. Venerunt etiam illustres amici nostri et consanguinei rex Aragonum et rex Navarrae cum potentatu suo in fidei catholicae auxilium et juvamen; quibus nobiscum aliquanto tempore apud Toletum [Col. 0700A] facientibus moram, exspectabamus quippe homines nostros qui venturi erant ad bellum, omnia necessaria, prout per nuntios nostros promisimus, non defecimus ministrare, licet expensae essent propter sui multudinem nobis et regno nostro fere importabiles et onerosae. Non enim solum in iis quae promiseramus, verum etiam in pecuniis specialiter et in dextrariis, quibus fere omnes tam milites quam servientes pariter indigebant, nos oportuit providere. Sed Dominus, qui multiplicat incrementa frugum justitiae, ministravit nobis abunde secundum suae gratiae largitatem, et dedit omnia posse perficere perfecte pariter et abunde [(124) 1Kb] . Congregata itaque nostra et suorum multitudine, viam Domini coepimus proficisci; et venientes ad turrim quamdam quae Magalon nuncupatur satis munitam, ultramontani antequam nos pervenerunt per unum diem, et illam cum Dei auxilio impugnantes in continenti ceperunt.

Licet autem nos eis in omnibus necessariis largissime [Col. 0700B] provideremus, ipsi tamen attendentes laborem terrae, quae deserta erat et aliquantulum calida, voluerunt a coepto proposito retroire et ad propria remeare [(125) 1Kb] . Tandem ad magnam instantiam nostram et regis Aragonum processerunt usque ad Calatravam, quae non distabat a praedicto castro nisi per duas leugas; eamque nos ex parte nostra, et rex Aragonum ex sua, ei ipsi ex sua in Dei nomine coepimus expugnare. Saraceni autem qui intus erant, attendentes se Dei exercitui non posse resistere, disposuerunt villam nobis tradere, ita, quod personae eorum salvae discederent, verumtamen sine rebus; cumque nos istud nulla ratione vellemus acceptare, rex Aragonum et transmontani habentes super hoc consilium, viderunt villam esse munitam muris et antemuralibus, profundis fossatis, et excelsis turribus, et quod non posset capi nisi suffoderentur muri et sic ruerent. Quod cederet in grave damnum fratribus Salvaeterrae, quorum fuerat, et non posset, si necessitas incumberet, retineri. Unde apud nos institerunt [Col. 0700C] firmissime ut villa salva et integra cum armis et magna copia victualium quae ibi erant, quibus satis indigebat exercitus, nobis redderetur, et personae Saracenorum vacuae et inermes recedere permitterentur. Nos autem attendentes eorum in hoc firmam voluntatem, votis eorum annuimus, ita quod medietas omnium eorum quae intus habebantur cederet in partem regis Aragonum, et alia medietas in partem ultramontanorum, et nec nobis nec nostris aliquid voluimus retinere. Ipsi autem propositum repatriandi apud se renitentes, licet Dominus Deus nobis exhiberet gratiam et honorem, et nos vellemus omnibus eis sufficientissime necessaria ministrare, desiderio patriae coacti, omnes pariter signo crucis relicto cum archiepiscopo Burdegalensi et episcopo Nannetensi, licet certitudinem de bello Saracenorum haberemus, ad propria redierunt, exceptis admodum paucis, qui remanserunt cum archiepiscopo Narbonensi et Tibaldo de Blazon, qui [Col. 0700D] naturalis noster erat [(126) 1Kb] , cum suis et quibusdam aliis militibus qui erant de Pictavia; et ii omnes qui remanserunt, vix erant inter milites et servientes centum quinquaginta; de peditibus autem eorum nullus remansit. Cumque rex Aragonum apud Calatravam moram faceret exspectando quosdam milites suos et regem Navarrae, qui nondum ad nos pervenerat, nos cum nostris processimus et pervenimus ad quoddam castrum eorum quod Alarcos dicitur. Illud castrum, licet bene munitum esset, cepimus, et alia tria castra, quorum unum dicitur Caracovia. aliud Benaventum, et aliud Petrabona. Inde procedentes pervenimus ad Salvamterram; ibique pervenerunt ad nos rex Aragonum, qui de suis hominibus non duxit in exercitum nisi tantum milites [Col. 0701A] generosos, et rex Navarrae, qui similiter vix fuit in exercitu de suis plusquam ducentis militibus comitatus. Et quia rex Saracenorum in vicino erat nobis, Salvamterram noluimus expugnare; sed procedentes contra Saracenorum multitudinem, pervenimus ad quaedam montana in quibus non erat transitus aliquis, nisi in certis locis.

Cumque nos essemus ad pedem illius montis ex parte nostra, Saraceni venientes ex parte alia obtinuerunt summitatem montis, volentes nobis transitum impedire. Sed milites nostri ascendentes viriliter, quia adhuc pauci Saraceni ad locum illum pervenerant, eos cum Dei auxilio viriliter expulerunt, et castrum quoddam munitum, quod propter transitum impediendum Saracenorum rex construxerant, ceperunt, quod Ferrat [(127) 1Kb] dicitur: quo occupato, exercitus Domini secure potuit ad cacumina montis ascendere, ubi multum laboravit propter defectum aquarum et loci ariditatem. Saraceni autem videntes quod transitum illum occupare non [Col. 0701B] possent, alium transitum qui erat in descensu montis arctissimum et invium occuparunt. Talis quippe erat quod mille homines possent defendere omnibus hominibus qui sub coelo sunt, et juxta transitum illum ex altera parte erat totus Saracenorum exercitus, et sua tentoria jam fixa. Cumque nos ibi facere moram ob defectum aquae non possemus, nec procedere propter transitus difficultatem, quidam ex nostris consuluerunt quod iterum ad pedem montis descenderemus, et alium transitum ad duas vel tres dietas quaereremus. Nos autem attendentes fidei periculum et personae nostrae dedecus, noluimus huic parere consilio, eligentes potius in difficultate transitus mori pro fide quam faciliorem transitum quaerendo qualitercunque in fidei negotio retroire [(128) 1Kb] . Cumque jam quidem propositum firmassemus, ad indicium cujusdam rustici, quem Deus nobis ex insperato misit, in eodem loco alium transitum satis facilem magnates nostri, qui primos [Col. 0701C] ictus in bello habituri erant, invenerunt, et in quodam loco exercitui eorum vicino, licet aridus esset et siccus, Saracenis hunc transitum ignorantibus, tentoria posuerunt. Quod cum Saracenorum exercitus attendisset, processit ut mansionem illam impediret. Nostri autem, licet pauci essent, se viriliter defenderunt. Nos autem et rex Aragonum et rex Navarrae armati cum militibus nostris in loco primae mansionis, quae erat in summitate montis, exspectavimus donec totus exercitus Domini pervenit secure ad locum ubi anteriores nostri castrametati sunt; et ita, dante Domino, factum est quod licet via esset invia et inaquosa, lapidosa et nemorosa, nihil de nostris amisimus. Hoc autem factum est die Sabbati XVIII Kal. mensis Augusti. Circa serotinam vero horam Saraceni attendentes quod omnia tentoria nostra tute fixeramus, dispositis aciebus suis venerunt ante loca castrorum, et ibidem quaedam praeludia belli in modum torneamenti cum nostris exercuerunt. [Col. 0701D] Attendentes autem ipsi quod nos illa die nollemus habere bellum, ad castra sua reversi sunt. Sequenti autem die Dominica summo mane venit Saracenus cum infinita multitudine dispositis aciebus suis. Nos autem volentes considerare multitudinem gentis suae, et dispositionem et statum et qualiter in omnibus se haberent, habito prudentum virorum consilio et in iis exercitatorum, exspectavimus usque ad sequentem diem lunae. Ipsis autem sic existentibus, posuimus milites nostros cum peditibus, ut extremos agminis nostri non possent in aliquo molestare: quod quidem, divina operante gratia, sic evenit. Sequenti die, scilicet secunda feria, omnes in Dei nomine armati processimus, dispositis aciebus, cum eis pro fide catholica pugnaturi. Ipsi autem promontoria quaedam obtinuerunt [Col. 0702A] valde ardua et ad ascendendum difficilia propter nemora quae inter nos et ipsos erant, et propter alveos torrentium profundissimos, quae omnia nobis erant magno impedimento, ipsis vero maximo expedimento. Verumtamen ille a quo omnia, in quo omnia, per quem omnia, fecit mirabiliter, et direxit manus sui exercitus contra inimicos suos, et anteriores nostri necnon et medii multas acies eorum, quae in minoribus promontoriis existebant, in virtute crucis Dominicae prostraverunt. Cum autem pervenissent ad extremam aciem eorum, infinitae siquidem multitudinis, in qua rex Carthaginis erat, ibidem difficillimos conflictus militum, peditum, et sagittariorum invenerunt, quos sub maximo periculo et vix, imo etiam jam non poterant tolerare [(129) 1Kb] . Nos autem attendentes bellum illud eis omnino importabile, impetu equorum processimus, signo crucis Dominicae praeeunte, et vexillo nostro, in quo erat imago beatae Virginis et filii sui in signis [Col. 0702B] nostris superposita.

Cumque nos jam pro fide Christi mori constanter eligeremus, attendentes crucis Christi et imaginis suae matris ignominiam, quas lapidibus et sagittis irruere impetebant, in arma furentes aciem illorum infinitae multitudinis divisimus; et licet ipsi essent constantes in bello et firmi super domino suo, Dominus illorum infinitam multitudinem crucis suae gladio trucidavit; et sic rex Saracenorum cum paucis in fugam conversus fuit. Sui autem impetus nostros interim sustinebant, sed statim post maximam stragem suorum reliqui in fugam conversi sunt. Nos autem insequentes eos usque ad noctem, plures tamen insequendo interfecimus quam in bello; et sic bellum Domini a solo Domino et per solum Dominum est feliciter consummatum. Deo autem honor et gloria, qui cruci suae dedit victoriam per Jesum Christum Dominum nostrum. Fuerunt autem milites Saraceni, ut postea vera relatione didicimus a quibusdam domesticis regis Saracenorum, quos [Col. 0702C] captivos cepimus 185 millia, peditum vero non erat numerus. Occubuerunt autem in bello ex parte sua centum millia armatorum et amplius secundum aestimationem Saracenorum quos postea cepimus. De exercitu autem Domini, quod non sine grandi gratiarum actione recitandum est, et quod incredibile est, nisi quia miraculum est, vix viginti quinque Christiani aut triginta de toto nostro exercitu occubuerunt.

O quanta laetitia! o quot gratiarum actiones! nisi de hoc dolendum sit quod tam pauci martyres de tanto exercitu ad Christum martyrio pervenerunt. Ut autem magna eorum multitudo credatur, cum exercitus noster in castris eorum post bellum per biduum fecerit moram, ad omnia incendia quae necessaria erant in coquendis cibis et pane et aliis non composuerunt aliqua ligna nisi de sagittis et lanceis eorum quae remanserant, et vix potuerunt comburere medietatem. Cumque dicti exercitus [Col. 0702D] propter longam moram factam in locis heremis et incultis deficeret in victualibus et aliis, ibidem tantam invenerunt tam ciborum quam armorum, nec non etiam dextrariorum et aliorum jumentorum copiam quod accipientes ad suam unusquisque de iis omnibus voluntatem, plus ibi dimiserunt ex magna abundantia quam ceperunt [(130) 1Kb] . Tertio autem die procedentes venimus ad quaedam castra eorum, scilicet Bilche, Bannos, Tolosa, quae incontinenti cepimus. Tandem per enimus ad duas civitates, quarum altera dicitur Biacia, altera Ubeda; quibus non erant majores citra mare praeter Cordubam et Hispalim; quarum alteram, scilicet Biaciam, destructam invenimus; ad alteram vero, scilicet Ubedam, quia situ loci et artificio fortissima erat, confugerat multitudo hominum infinita ex omnibus villis adjacentibus. [Col. 0703A] Cum enim villa illa nunquam ab imperatore vel ab aliquo regum Hispaniae expugnata sciretur vel subjugata, in eadem posse salvari sua corpora se credebant. Sed et hanc in brevi, divina gratia faciente, cepimus et funditus destruximus, quia non possemus habere tantam multitudinem gentium quae ad illas populandas sufficere possent: et bene perierunt ibi sexaginta millia Saracenorum; quorum quosdam interfecimus, quosdam captivos duximus ad servitium Christianorum et monasteriorum quae sunt in marchia reparanda. Haec igitur, sanctissime Pater, vobis scribenda decrevimus, pro auxilio toti Christianitati impenso gratias quas possumus exhibentes, et humiliter supplicantes ut vos, quem Dominus ad summi sacerdotii gradum elegit, ei cum sacrificio laudis pro salute populi immoletis vitulos labiorum.


ORATIO.

Omnipotens et misericors Deus, qui superbis resistis, [Col. 0703B] humilibus autem das gratiam, digna tibi laudum praeconia et devotas gratiarum referimus actiones quod antiqua innovando miracula, gloriosam tribuisti victoriam de perfidis gentibus populo Christiano, te suppliciter exorantes ut quod mirabiliter incaepisti, misericorditer prosequare ad laudem et gloriam nominis tui sancti, quod super nos famulos tuos fideliter invocatur. Per Dominum nostrum, etc.



CLXXXIII. ILLUSTRI REGI CASTELLAE. Respondet epistolae superiori. (Laterani, VII Kal. Novembris.)

Protector in se sperantiam, Deus, sine quo nihil est validum, nihil firmum, multiplicans misericordiam suam super te ac populum Christianum, et effundens iram suam in gentes quae Dominum non [Col. 0703C] noverunt et in regna quae non invocaverunt sanctissimum nomen ejus, juxta quod dudum fuerat Spiritu sancto praedictum, irrisit gentes quae temere fremuerant contra eum, et subsannavit populos inania meditatos, humiliando arrogantiam fortium, et infidelium superbiam quiescere faciendo; qui sperantes in equis, quia multi sunt; et equitibus, quia praevalidi nimis, super sanctum Israel non fuere confisi, et Dominum exquirere contempserunt; quinimo Deo vivo et vero ausi sunt exprobrare, exaltantes contra eum tumide vocem suam et suorum levantes altitudinem oculorum. Benedictus autem Deus, qui posuit in eorum naribus circulum et in labiis suis frenum, dans eis secundum opera eorumdem, et ipsis retribuens secundum suorum nequitiam [Col. 0703D] studiorum, ut cognoscat Moab quoniam major est ejus indignatio et superbia quam fortitudo et virtus, et sperent in Domino cuncti qui diligunt nomen ejus, videntes quod in sua sperantes misericordia non relinquit, sed prope est omnibus ipsum in veritate vocantibus, dans lapsis fortitudinem, et robur multiplicans; ut jam non dubitent verum esse quod legitur, quoniam qui sperant in Domino habebunt fortitudinem, current et non laborabunt, ambulabunt et non deficient; quia Dominus virtutem populo suo dabit. Nos autem per tuae serenitatis litteras plenius intellecto qualiter is qui docet manus suorum ad praelium et digitos eorum ad bellum, instauratis Veteris Testamenti miraculis, in tanto [Col. 0704A] et tam horribili praelio salvum fecit populum humilem, et humiliavit oculos superborum, exsultavimus Domino adjutori nostro, et ei quantum sua donavit gratia jubilantes, gavisi fuimus gaudio magno valde. Convocantes ergo urbis clerum et populum universum, ei qui facit mirabilia magna solus etsi non quantas debuimus, quantas tamen potuimus, una cum illis gratiarum exsolvimus actiones, ipsas tuae celsitudinis litteras legi coram universa multitudine facientes, et ore proprio exponentes easdem: in quo, post divinae virtutis magnalia, quantum magnificentiae tuae praeconia extulerimus, ab aliis potius quam a nobis regali excellentiae volumus intimari. De caetero, fili charissime, prudentiam tuam monemus, rogamus, et exhortamur in Domino [Col. 0704B] quatenus datam tibi et populo Christiano victoriam Domino exercituum reverenter ascribas, ore simul et corde humiliter confitendo quod non manus tua excelsa, sed Dominus fecit haec omnia, juxta quod in lege divina praecipitur (Deut. VIII). Ne dicas in corde tuo, fortitudo mea et potentia manus meae fecit mihi virtutem hanc magnam; sed memoreris Domini Dei tui, quia ipse tibi dat facere fortitudinem et virtutem. Ista enim victoria procul dubio non humani operis exstitit, sed divini; et gladius Dei, non hominis, imo verius Dei hominis inimicos crucis Dominicae devoravit. Quis enim dedit eos in direptionem et praedam ut unus mille et duo decem millia effugarent nisi Deus, qui subdidit illos et tradidit, suam [Col. 0704C] super eos indignationem effundens pro eo quod peccaverunt eidem et in ejus noluerunt semitis ambulare? Non igitur tibi veniat pes superbiae, quia ibi ceciderunt qui operantur iniquitatem. Sed affer Domino gloriam et honorem, dicens humiliter cum Propheta: Zelus Domini exercituum fecit istud (Isa. XXXVII), ut aliis exsultantibus in curribus et in equis, tu exsultes et glorieris in nomine Domini Dei tui, et considerans vindictam impiorum factam a Domino, laves manus tuas in sanguine peccatorum. De nobis autem pro certo cognoscas quod personam tuam semper de corde puro et conscientia bona et fide non ficta dileximus, et jugiter in tua crescimus charitate, in cunctis negotiis tuis tuae serenitati adesse, quantum cum Deo et honestate poterimus, [Col. 0704D] proponentes. Tu ergo ea semper agere studeas quae apostolicum promereantur favorem, et per quae gloriam temporalis regni transitoriam et caducam in aeterni regni beatitudinem, quae nunquam deficiet, valeas commutare. Quod utinam ore prophetante dixerimus, et eventum rei tetigerimus immobili veritate.

Datum Laterani, VII Kalend. Novemb., pontificatus nostri anno XV.



CLXXXIV. EPISCOPO BELIACENSI. Respondet ad ejus consulta. (Laterani, IV Kal. Novembris.)

[(131) 1Kb] Cum in tua dioecesi quaedam monasteria et [Col. 0705A] conventuales ecclesiae in multis parochiis majores decimas percipiant et minutas, et de quibusdam fructibus annuatim perceptis decimae non fuerint persolutae, quae tamen modo solvuntur, quaesivisti per sedem apostolicam edoceri utrum decimae fructuum praedictorum ad parochiales ecclesias, quae nec majores percipiunt nec minutas, an ad monasteria et illas ecclesias conventuales, quae decimas alias percipiunt ab antiquo, debeant pertinere. Ad quod sic duximus respondendum, quod si fructus praedicti de illis terris proveniunt de quibus monasteria seu conventuales ecclesiae aliquos percipiebant ratione decimarum proventus, eis procul dubio debentur decimae fructuum eorumdem, cum ipsis ab antiqua terra illa fuerit decimalis, et non [Col. 0705B] debeat una eademque substantia diverso jure censeri [(132) 1Kb] . Alioquin parochialibus ecclesiis exsolvantur, ad quas de jure communi spectat perceptio decimarum. Sane quia contingit interdum quod aliquibus volentibus matrimonium contrahere, bannis, ut tuis verbis utamur, in ecclesiis editis secundum consuetudinem Ecclesiae Gallicanae, ac nullo contradictore publice comparente, licet fama privatim impedimentum deferat parentelae, cum ex parte contrahentium juramenta majorum de sua propinquitate, ut suspicionis tollatur materia, offerantur, quid tibi sit faciendum in casibus hujusmodi quaesivisti [(133) 1Kb] . Ad haec taliter respondemus, quod si persona gravis, cui fides sit adhibenda, fraternitati tuae denuntiet quod ii qui sunt matrimonio copulandi [Col. 0705C] se propinquitate contingant, et de fama vel scandalo doceat, aut etiam per te ipsum possis certificari de plano, non solum debes juramenta parentum sponte oblata recipere, verum etiam eos qui contrahere sic nituntur, si monitis induci nequiverint, compellere ut vel a tali contractu desistant, vel contra famam hujusmodi secundum tuae discretionis arbitrium juramenta exhibeant propinquorum. Alioquin, si persona denuntians non exstiterit talis ut duximus, et de fama vel scandalo non poterit edoceri, ad desistendum monere poteris, non compellere contrahentes [(134) 1Kb] . Si vero post contractum matrimonium aliquis appareat accusator, cum non prodierit in publicum quando banni secundum [Col. 0705D] praefatam consuetudinem in ecclesiis edebantur, utrum vox debeat suae accusationis admitti merito quaeri potest. Super quo sic duximus distinguendum, quod si tempore denuntiationis praemissae is qui jam conjunctos impetit extra dioecesim existebat, vel alias denuntiatio non potuit ad ejus notitiam pervenire, ut puta si nimiae infirmitatis fervore laborans, sanae mentis patiebatur exsilium, vel in annis erat tam teneris constitutus quod ad comprehensionem talium ejus aetas sufficere non calebat, seu alia causa legitima fuerat impeditus, ejus accusatio debet audiri. Alioquin, cum rationabiliter [Col. 0706A] praesumatur quod denuntiationem publice factam idem existens in ipsa dioecesi minime ignorarit, tanquam suspectus est procul dubio repellendus, nisi proprio firmaverit juramento quod postea didicerit ea quae objicit, et ad hoc ex malitia non procedat; quia tunc, etiamsi didicisset ab illis qui denuntiationis tempore siluerunt, claudi non deberet eidem aditus accusandi; quoniam etsi ab impetitione hujusmodi culpa de silentio tali contracta illos excluderet, iste tamen amoveri nequiret cum culpabilis non existat [(135) 1Kb] . Utrum autem si, accusatore idoneo comparente, per tres vel quatuor testes inter jam conjunctos parentela probetur, per depositiones eorumdem posteriorum testium derogetur fidei, sex vel duodecim propinquorum, qui antiquiores tempore [Col. 0706B] ac praestantiores meritis ante contractum matrimonium in contrarium juraverunt, distinguendo personas et gradus a quibus directe ii de quorum agitur copula descenderunt, an primi posterioribus praeferantur, non immerito quaeri posset, quanquam ad aliud et ob aliud juraverint illi quam isti. Si tamen in secundo judicio priores personae juratae deponerent illa eadem quae primo dixerunt, absque dubio eorum testimonia praevalerent, nec eo possent pretextu repelli quod partes testificata didicerint, cum talis exceptio locum non habeat in hoc casu.

Datum Laterani, IV Kalend. Novembris, pontificatus nostri anno decimo quinto.



CLXXXV. PATRIARCHAE JEROSOLYMITANO APOSTOLICAE SEDIS LEGATO. Quod indulgentia sit stricto modo accipienda. (Laterani, VIII Kal. Novembris.)
[Col. 0706C]

Cum felicis recordationis Alexander papa praedecessor noster Simoni quondam priori Sancti Georgii de Xisto quotidianum usum annuli, virgae quoque pastoralis, et mitrae infra missarum solemnia concesserit, sicut accepimus, de indulgentia speciali, ac postmodum idem locus Ecclesiae Sancti Thomae martyris Acconensis coeperit esse subjectus et quandoque cum illa unum solum habere priorem, is qui nunc habet in eisdem ecclesiis prioratum, cum a nobis obtinuerit ipsam indulgentiam confirmari, etiam in ecclesia supradicta Sanctae Thomae uti [Col. 0706D] nitebatur eadem, eo quod priori Sancti Thomae martyris Acconensis et Sancti Georgii de Xisto confirmationis nostrae pagina mittebatur. Cui se opposuit obicem venerabilis frater noster episcopus Acconensis proponens quod ad hoc per confirmationem nostram extendi usus memoratae indulgentiae non valebat. Unde ad petitionem partium quaestionem ipsam ad examen sedis apostolicae transtulisti. Nos igitur attendentes quod praefatus praedecessor noster priori Sancti Georgii de Xisto, prioratum ipsum tantummodo exprimendo, indulserit supradicta, ipsius vestigiis inhaerentes, habendo ratum quod factum [Col. 0707A] exstitit per eumdem, praedictae indulgentiae de novo nihil addidimus, sed quod competebat ex illa duximus confirmandum. Quocirca fraternitati tuae per apostolica scripta mandamus quatenus supradictum priorem abuti praefata indulgentia non permittas.

Datum Laterani, VIII Kal. Novembris, pontificatus nostri anno decimo quinto.



CLXXXVI. EPISCOPO PICTAVENSI. Eum hortatur ad emendationem (Laterani, XVI Kal. Novembris.)

[(136) 1Kb] Non est Deus in conspectu tuo, nec viae tuae rectae sunt coram eo, si clamoribus de te ad nostram audientiam ascendentibus facta respondent, quae praesentibus duximus adnotanda, ipsa tuis oculis [Col. 0707B] admoventes, ut te contra tuam faciem statuendo, qui te ipsum abjecisti post terga, famae contemptu et consuetudine, sicut dicitur, delinquendi, qualis sis, et utrum ascensum pares subditis ad virtutes, an descensum ad vitia per exemplum, accusationi operum conscientia respondente, tibi tuo judicio demonstremus. Ecce audivimus quod anno praeterito antequam ordines celebrares, per magistrum J. Gabart officialem tuum a ducentis fere clericis ordinandis in elusionem constitutionis apostolicae, qua ordinatis sine titulo per ordinatores vel repraesentatores aut successores eorum volumus provideri, fecisti exigi et recipi juramentum quod nullam a te provisionem exigerent ratione ordinationis illius. In quo cum non habueris judicium nec justitiam, sed juri et sedi [Col. 0707C] apostolicae injuriam feceris manifestam, trangressioni canonum adaperiens aditum, et nitens claudere viam provisioni pauperum clericorum, quam eis per constitutionem nostram misericorditer curavimus aperire, inspice ac despice temetipsum, eo quod hujusmodi exegeris juramenta quae sponte oblata recipere minime debuisses; nisi forte laudetur exactio ubi receptio condemnatur. Accepimus etiam quod excommunicatis indifferenter communicans, G. pro injectione manuum in clericum violenta vinculo excommunicationis astrictum de facto absolvere auctoritate, imo potius temeritate propria praesumpsisti, et laicis in praejudicium clericorum tam favorabilis es effectus quod filios quorumdam burgensium de [Col. 0707D] Mirebello subtraxisti servitio clericalis militiae, ut occasione hujusmodi factos laicos sub servitute redigeres laicorum. Clericis vero tyrannus, decimas eis debitas laicis adjudicas contra jura; et ab abbatibus, prioribus et aliis ecclesiarum praelatis tuae ditioni subjectis indebitas procurationes extorquens, si quando tibi non visitandi parochiam pretium expensarum quas in tua procuratione facerent, si eorum visitares ecclesias, non exsolvunt, paratas ad omnem impetum tuum excommunicationis et interdicti sententias illico fulminas in eosdem, vel cum tam onerosa multitudine, non ut aedifices et plantes, sed ut si qua congregata sunt dissipes et disperdas, [Col. 0708A] ad defectum, non ad profectum, talis eis hospes accedis quod longi temporis victum hora brevi consumens [(137) 1Kb] , tuos mendicare cogis post exitum receptores; et ut manus tuas in Pictavensi dioecesi nulla possit exactio praeterire, archidiaconis, archipresbyteris et decanis quosdam de novo praeponis vicarios, usurpans officia singula ut commoda sentias singulorum et facilius te tuorum manibus ad turpia lucra et infames exactiones extendas, aliarumque gravium exactionum novus inventor, sicut fertur, ad te et aliquos simplices tibi collegas adversus eos quos offendere niteris nostras facis litteras impetrari quorumdam nomine, ipsis omnino irrequisitis ac insciis, qui nullam habent causam agendi; et cum nullus appareat actor vel accusator seu denuntiator [Col. 0708B] contra eos quorum nomina nostris litteris inseruntur, tu tamen in ipsos et alios qui nominatim non exprimuntur in litteris, occasione illius clausulae Quidam alii, quae in litteris nostris saepe solet apponi, collegis tuis ad excogitatam malitiam prae simplicitate nimia inclinatis sententias jacularis, non qualis vigor exigit rationis, sed quales motus ingerit voluntatis.

Cum autem aliqui ex delegatione nostra aliquam sententiam proferunt quae tibi displiceat, statim eos tanquam inimicos prosequeris capitales, et infers eis per te et tuos quascunque potes injurias et jacturas, inhibens subditis ne sententias delegatorum nostrorum observent. Illud inter alia non duximus omittendum, quod cum excommunicaveris quemdam [Col. 0708C] presbyterum et omnes qui fuere praesentes quando Elias de Vernia miles cum filia R. de Cella contraxit, qui se proxima consanguinitatis linea contingebant, mutato judicio receptione pecuniae, tanquam impedimentum evanuerit parentelae adveniente qui manum judicantis implevit, contractum quem debito justitiae reprobasti, non erubuisti per injustitiam tibi contrarius approbare [(138) 1Kb] . In his quidem et aliis quae de tua conversatione frequenter audivimus nostram non videris patientiam agnovisse, quam in te de gratia multa et speciali habuimus super aliquibus quae tempore inquisitionis factae adversus personam tuam videbantur esse probata; sed exspectavimus tunc, et adhuc illius sequentes exemplum qui [Col. 0708D] misericors et miserator existens, peccatoris quaerit reditum, et neminem vult perire, misericorditer exspectamus, si forte reversus ad cor, actus tuos reformes in bonum. Tu igitur aperi oculos tuos, et vide quae feceris, ac tuo commissus examini sic corrigas temetipsum quod non oporteat te sentire dexteram apostolicae disciplinae; quia tanto severius tunc delinquentis corrigemus excessus quanto benignius exspectamus longiori tempore corrigendum. Dilectis filiis abbati Nucariensi Turonensis dioecesis et subdecano et magistro Stephano de Castro Ayraldi canonico Pictavensibus nostris damus litteris in mandatis ut te ad hoc diligenter ex parte [Col. 0709A] nostra moneant et inducant, et qualiter admonitiones nostras admiseris nobis rescribere non omittant.

Datum Laterani, XVI Kalend. Novembris, pontificatus nostri anno decimo quinto.

Illis scriptum est super hoc.



CLXXXVII. CONRADO METENSI EPISCOPO, IMPERIALIS, AULAE CANCELLARIO. Conceduntur sibi plura privilegia. (Laterani, XV Kal. Novembris.)

Tanto in hoc tempestatis articulo efficacius nos oportet fratribus et coepiscopis nostris adesse quanto pro sedis apostolicae reverentia majoribus se pressuris et jacturis exponunt. Eapropter, venerabilis frater [Col. 0709B] in Christo, tuis cupientes necessitatibus providere, auctoritate praesentium tibi personaliter indulgemus ut tuae malefactores Ecclesiae, cujuscunque dioecesis, ut ab ipsius et tam clericorum quam laicorum ad ipsam spectantium indebita molestatione desistant, si dioecesani episcopi eos compescere neglexerint requisiti, tu legitima monitione praemissa per censuram ecclesiasticam valeas coercere, quam usque ad satisfactionem condignam volumus et praecipimus inviolabiliter observari, proviso prudenter ut in hoc praevia ratione procedas. Praeterea prohibemus ne Treverensis archiepiscopus inconsulto Romano pontifice in te suspensionis vel excommunicationis sententiam jaculetur; ita tamen [Col. 0709C] ut tu ei debitam reverentiam exhibere procures. Nec cuiquam liceat castra tua subjicere interdicto, quandiu conquerentibus justitiae plenitudinem feceris exhiberi. Hanc autem durare volumus indulgentiam dum imminens imperii tempestas duraverit; quia, cessante causa, cessare debet effectus. Nulli ergo, etc., concessionis, etc., usque incursurum.

Datum Laterani, XV Kal Novemb., pontificatus nostri anno decimo quinto.



CLXXXVIII. NOBILIBUS VIRIS VIVIANO, GAILLARDO, ET ALIIS DOMINIS SCURIENSIS CASTRI. Eis concedit multa privilegia. (Laterani, III Idus Novembri.

Manifestum est castrum quod Scuria dicitur temporibus [Col. 0709D] sanctae memoriae Sylvestri papae, sicut ex inspectione litterarum antecessoris nostri felicis recordationis Sergii papae cognovimus, regia liberalitate per manus ejusdem beato Petro quondam fuisse collatum, et a Vediano quondam ejusdem castri domino memorato praedecessori nostro papae Sergio per innovationem sub annuo censu decem solidorum Raymundensis monetae fuisse recognitum et oblatum. Idem etiam castrum Humbertus, Raymundus et Sicardus domini ipsius loci praedecessori nostro beatae memoriae papae Calixto et per manum ipsius beato Petro et sanctae Romanae Ecclesiae recognoverunt et obtulerunt. Nos itaque eorumdem [Col. 0710A] antecessorum nostrorum Sergii, Calixti, Innocentii et etiam Adriani Romanorum pontificum, qui castrum ipsum ad jus et proprietatem beati Petri pertinens sub apostolicae sedis protectione ac munimine receperunt, vestigiis inhaerentes, praefatum castrum sub beati Petri et nostra protectione suscipimus et praesentis scripti patrocinio communimus, statuentes ut neque comiti, neque alicui personae facultas sit ipsum castrum auferre, minuere, infestare, vel suis usibus vendicare; sed quietum et integrum vobis in fide catholica et fidelitate apostolica permanentibus, sicut a jam dictis praedecessoribus nostris et a nobis concessum est, sub beati Petri jure ac defensione consistat. Sane si quis vestrum gravius aliquid, quod absit! forte commiserit [Col. 0710B] pro ejus culpa, sicut a praefato praedecessore nostro Alexandro papa statutum est, nisi et alii ejusdem iniquitatis participes fuerint, ipsi et honores eorum minime a divinis interdicantur officiis: quod et de subjectis militibus vestris praecipimus observari. Statuimus etiam ut nulli nisi dominis et hominibus ejusdem castri liceat infra terminos tenimenti vestri castrum aedificare vel munitionem construere. Si qua vero ecclesiastica saecularisve persona adversus homines ejusdem castri querimoniam deposuerit, apud metropolitanum vestrum [(139) 1Kb] vel legatum a latere Romani pontificis destinatum quod justum fuerit experiri procuraret. Nos autem a dilecto filio nobili vero Ademaro uno dominorum ejusdem castri, [Col. 0710C] ad nostram praesentiam accedente, pro ipso castro fidelitatis recepimus juramentum, et ab aliis per manum dilecti filii magistri Petri Marci subdiaconi nostri, olim correctoris litterarum nostrarum, et archidiaconi Forojuliensis, recipi viva voce mandamus. Si quis igitur clericus sive laicus temere, quod absit! adversus ista venire tentaverit, secundo tertiove commonitus si non satisfactione congrua emendaverit, honoris et officii sui patiatur periculum, aut excommunicationis ultione plectatur. Qui vero conservator exstiterit, omnipotentis Dei ac beatorum Petri et Pauli apostolorum ejus gratiam consequatur.

Datum Laterani, III Idus Novembris, pontificatus nostri anno decimo quinto.



CLXXXIX. CONSULIBUS ET POPULO MEDIOLANENSIBUS, SPIRITUM, CONSILII SANIORIS. Redarguuntur de quibusdam excessibus (Laterani, XII Kal. Novembris.)

Cum illam recolimus exuberantiam charitatis et gratiae specialis qua sedes apostolica Mediolanensem ab antiquo dilexit et extulit civitatem, quaque nos specialiter eam fuimus hactenus amplexati, cumque illum reverentiae ac devotionis fervorem quem civitas eadem ad apostolicam sedem et personam nostram usque ad haec habuit tempora cogitamus, meditantes quantum utraque per reliquam [Col. 0711A] in negotiis suis proficere consuevit, vehementer angimur et turbamur, ita ut sit nobis tristitia magna et dolor continuus cordi nostro, eo quod dum hujus unitatis vinculum vestra rumpitur imprudentia, haec prorsus in contrarium cernimus esse versa, in tantum ut vobis devotionem pristinam subtrahentibus imo erigentibus vos temere ad injuriam, non modo gratiam vobis subtrahere, verum etiam accingi compellamur ad poenam, ad quam non sine magno dolore, Deo teste, procedimus, cum praeteritis vestris obsequiis et praesentibus, quibus lacessimur, injuriis concertatione quadam in pectore nostro sibi adinvicem occursantibus, haec mentem nostram infringant interdum ad veniam, illae vero econtra provocent ad vindictam, [Col. 0711B] quam alienam non esse ab apostolicis viris manifeste demonstrat Apostolus, qui ad ulciscendam omnem inobedientiam, sicut ipso testante didicimus promptus erat. Licet autem fateamur vos non parva nobis et apostolicae sedi obsequia praestitisse, beneficia tamen quae recepistis ab ea ipsis minora obsequiis non fuerunt. Quare si vos illa spiritualis devotio qua cuncti fideles apostolicam sedem reverende suspiciunt non induceret, temporalis saltem prudentia, qua praecipue pollere solebatis, inducere vos deberet ne pro quodam reprobo et ingrato [(140) 1Kb] , imo Deo et hominibus odioso, qui nunquam nisi mala pro bonis retribuit, quique, cum impii non dimidient dies suos, cras forte sicut pulvis quem projicit ventus a facie terrae aliquo turbine auferetur [Col. 0711C] e medio, eos qui pertinaciter ruituro adhaeserint tracturus secum pariter in ruinam, opponeretis vos Ecclesiae matri vestrae, adversus quam praevalere non poterunt portae mortis; cum eam Dominus super se petra stabili firmitate fundaverit, et usque ad consummationem saeculi cum eadem promiserit se mansurum. Timemus autem, et utinam vos etiam timeretis, ne in vobis impletum sit quod legitur in Propheta: Excaeca cor populi hujus, et aures ejus aggrava, et oculos ejus claude, ne forte videat oculis suis, et auribus suis audiat, et corde suo intelligat, et convertatur, et sanem eum (Isai. VI).

Vobis enim videtur Dominus miscuisse calicem vertiginis et soporis, ut erretis in cunctis vestris [Col. 0711D] operibus, contra Dominum consilia cogitantes, quae procul dubio nequibitis stabilire; quia non est consilium, non est sapientia, non est prudentia contra Deum. Licet autem multipliciter contra vos divinae majestatis oculos provocetis, in tribus tamen praecipue thesaurizatis vobis confusionem et iram in die revelationis justi judicii magni Dei, et in praesenti non solum nos, quibus Petri gladius est commissus, ut vindictam in nationibus et increpantes in populis faciamus, verum etiam cunctos Christianae fidei zelatores ad vestrum et vestrae civitatis excidium incitatis. Primo enim cum Scriptura praecipiat capi vulpeculas quae dominicam volunt vineam demoliri, [Col. 0712A] haereticos scilicet, qui ob dolositates multiplices vulpium nomine designantur, vos spiritibus attendentes erroris, facti estis haereticae pravitatis praecipui defensores. Nec solum vulpeculas memoratas non capitis, verum usque adeo fovetis et defenditis easdem ut apud vos mutatae sint de vulpibus in leones et de locustis in equos ad praelium praeparatos; dum, vobis faventibus, doctrinae suae fermentum publice praedicare non metuunt, et in messem Dominicam jam non occulte zizania seminare non praesumunt. Unde cum de aliis mundi partibus a zelatoribus fidei expelluntur, ad civitatem vestram quasi quamdam erroris sentinam confugiunt, ubi pro religione suscipitur quidquid discordare a fide catholica demonstratur. Porro iidem felle draconis [Col. 0712B] vobis in aureo Babylonis calice propinato inebriarunt adeo mentes vestras ut Mediolanensem Ecclesiam matrem vestram, quae divina vobis exhibens sacramenta genuerat vos in haereditatem aeternam, irreverenter et impie concultantes, eam in servitutis opprobrium deducere studeatis, sancientes impie contra eam pessima instituta, eamque duris angaris affligentes, ut nunc apud vos longe pejoris conditionis existat quam olim populus Israelis sub Pharaone fuerat in Aegypto. Postremo a devotione apostolicae sedis, cujus nomen reverendum est etiam apud gentes quae Dominum non noverunt, vos penitus subtraxistis. Imo sicut filii alieni manifeste vos opposuistis eidem, et eam vobis contrariam posuistis, facti graves utique vobis ipsis, dum per hoc [Col. 0712C] eum vobis reddidistis offensum qui eam super omnem terram principatum voluit obtinere. Ecce funiculus triplex, qui difficile rumpitur; et utinam vos illum vel cum difficultate rumpatis, ut aliquando possitis dicere cum Propheta: Laqueus contritus est, et nos liberati sumus (Psal. CXXIII). Verum vos de die in diem magis ac magis in eo pedes vestros irretire nitimini, qui, quasi aliae quas nobis intuleratis injuriae non sufficerent, nuper cum dilecti filii cives Papienses charissimum in Christo filium nostrum Fredericum Siciliae regem illustrem de nostro mandato conducerent, imo jam conduxissent et recessissent ab eo, vos offensam cumulantes offensae, rupto vinculo foederis atque pacis quae olim procurante [Col. 0712D] priore Camaldulensi a nobis propter hoc specialiter destinato inter vos et eosdem celebrata exstitit et juramento firmata, abjecta denique reverentia nostra prorsus, qui per legatum nostrum, qui nostram in partibus illis repraesentat personam, praesentes eramus, dictos cives nequiter invasistis, et quosdam eorum, utpote qui bellum non suspicantes in pace fuerant imparati, cepistis et detinetis captivos, ipsos indecenter, ut dicitur, et inhumane tractantes. In quo licet ipsi quidem gravamina sentiant, nos tamen dissimulare non possumus injuriam esse nostram.

Nec vos excusare potestis, tanquam ad hoc inducti [Col. 0713A] fueritis ex debito fidelitatis quo praefato reprobo teneamini, cum ab ejus fidelitate sitis per constitutionem canonicam et denuntiationem apostolicam absoluti; quoniam ei qui Deo et Ecclesiae fidem non servat, fidelitas servanda non est a communione fidelium separato. Quanquam ergo merita vestra non exigant ut vos paterna revocare dulcedine studeamus, cum sit vester furor adeo contumax et indignatio vestra dura ut non fovenda oleo, sed potius urenda cauterio videatur, quia tamen pater paternum nequit affectum deponere, licet provocatus a filiis et offensus, universitatem vestram adhuc etiam commonendam duximus et obsecrandam in Domino, per apostolica vobis scripta districte praecipiendo mandantes quatenus expulsis [Col. 0713B] haereticis manifestis et reformatis quae contra Mediolanensem Ecclesiam attentastis, redeuntes ad sacrosanctam Romanam Ecclesiam matrem vestram, et tot offensarum injurias aliquo devotionis indicio redimentes, si qua remansit in vobis devotionis scintillula in praesenti, si ullam habetis praeteritorum memoriam, si denique apud nos spem aliquam vobis reservare cupitis in futurum, nobis cives restituatis jam dictos, imo nos ipsos dimittatis in ipsis, ut per hoc animus noster efficiatur proclivior ad dandam vobis poenitentibus super aliis indulgentiam, et vobis detur fiducia plenior ad petendam. Alioquin noveritis nos excommunicationis sententiam in vos, consules et consiliarios vestros ac alios hujus iniquitatis actores a legato nostro, licet ex [Col. 0713C] alia causa simili astricti sint vinculo, promulgatam autoritate apostolica roborare ac dare universis episcopis Lombardiae firmiter in praeceptis ut eam candelis accensis, et pulsatis campanis, singulis diebus Dominicis et festivis faciant singuli per suas dioeceses publicari, dantes nihilominus charissimo in Christo filio nostro Philippo regi Francorum illustri et aliis Galliarum ac Italiae principibus et baronibus nec non universis Lombardiae civibus, in mandatis ut nullum vobiscum faciant colloquium vel contractum, nec praesumentes aliquem vestrum in potestatem assumere vel rectorem, res mercatorum vestrorum et vestras, ubicunque fuerint inventae, detineant et faciant detineri, et solvi vobis debita [Col. 0713D] non permittant, cum sit dignum et justum ut qui non sinitis alios requiescere, apud eos non possitis requiem invenire.

Ut autem metropolis vestra obedientiam, quam vos superiori vestro subtrahitis, in sibi subditis non inveniat, universis episcopis eidem subjectis metropoli nostris damus litteris in praeceptis ut in poenam vestram ipsi omnem obedientiam et reverentiam subtrahentes, eidem in aliquo non intendant. Denique cum non solum honore metropolitico, sed etiam pontificali vos reddatis indignos, quoniam ad praesens generale concilium commode convocare non possumus, per Januensem, Gradensem, [Col. 0714A] Remensem, Senonensem, Rothomagensem, Turonensem, Bituricensem et Burdegalensem provincias dirigimus scripta nostra, ut habito super his archiepiscoporum et episcoporum, quos propter hoc congregari mandamus, consilio, in tanto negotio cum maturitate debita procedamus.

Ad ultimum pro certo noveritis quod clamor, qui de vobis super facto haereticae pravitatis ascendit, adeo concussit aures et animos populorum ut clamatum fuerit jam frequenter quatenus sicut eos in Provinciam misimus ad pestem hujusmodi exstirpandam, sic eosdem Christi charactere insignitos ad exterminium terrae vestrae in suorum remissionem peccaminum transmittamus. Unde vobis est merito formidandum ne is qui civitati sanctae Hierusalem, [Col. 0714B] ejus provocatus iniquitatibus, non pepercit, super vestris vos disponat malitiis visitare, cum peccatorum vestrorum turris procul dubio ascenderit jam in coelum. Nec vos decipiat magnificentia cordis vestri, ut nostra haec verba, quae non absque mentis dolore proferimus, deliramenta putetis, in virtute vestra et multitudine gloriantes; sed potius cogitetis quod Domino exercituum nulla potest resistere multitudo: qui, ut exempla testamenti veteris taceamus, sicut in Provincia nuper haereticos et in Hispania fidelium exercitui tam mirabiliter quam misericorditer innumeros dignatus est subdere Agarenos [(141) 1Kb] , sic potens est vestram ad nihilum deducere civitatem. Inspiret ergo Dominus vobis consilium salutare, ne inducatis vos ipsos in illum [Col. 0714C] necessitatis articulum quod mox frustra clamantes exaudire denique non possimus, et sit sera poenitentia post ruinam.

Datum Laterani, XII Kalen. Novembris, pontificatus nostri anno decimo quinto.

Scriptum est in eumdem fere modum illis omnibus super hoc. In eumdem fere modum archiepiscopo Remensi scriptum est et suffraganeis ejus usque civitatem. Quocirca monemus atque praecipimus quatenus convenientes in unum, et habito super iis diligenti tractatu, vestrum nobis consilium rescribatis.

[(142) 1Kb] In eumdem fere modum scriptum est populo Alexandrino, usque spiritum consilii sanioris. Cum illam recolimus, etc., usque convertatur et sanem eum. [Col. 0714D] Cum enim nuper paterna vos curaverimus benignitate monere ut a sequela Othonis et ejus sequacium penitus recedentes, ad devotionem rediretis Ecclesiae matris vestrae, alioquin privilegiis vobis ab eadem concessis sciretis vos perpetuo spoliandos, cum propter ingratitudinis vitium libertus in servitutis compedem revocetur, vos monitis nostris prorsus contraria facientes, offensam cumulastis offensae, et injuriam injuriae addidistis, contra dilectos filios cives Papienses, quibus ecclesiasticae unitati, sicut lucis filiis, adhaerentibus adhaerere pro nostra reverentia deberetis, insurgere praesumentes. Cum igitur ex utraque parte fuerint quidam [Col. 0715A] capti, volentes, sicut ad nostrum officium spectat, ut suae parti restituantur utrique, universitatem vestram monemus attentius et rogamus, sub debito fidelitatis quo nobis tenemini vobis districte praecipiendo mandantes quatenus si qua remansit in vobis devotionis scintillula in praesenti, si ullam habetis praeteritorum memoriam, si denique apud nos spem aliquam vobis reservare cupitis in futurum, ad sinum Ecclesiae matris vestrae humiliter redeuntes, concives suos sine difficultate restituatis eisdem, vestros ab eis mutuo recepturi, ita ut plena fiat restitutio hinc et inde, mandatum nostrum taliter adimplentes ut vobis offensas vestras hoc devotionis indicio redimentibus, nobis fiat proclivior animus ad dandam super aliis veniam, et vobis detur [Col. 0715B] fiducia plenior ad petendam. Alioquin, si super praemissis de caetero inobedientes nobis et rebelles fueritis, noveritis nos venerabili fratri nostro episcopo et archidiacono Parmensibus nostris dare litteris in mandatis ut unionem Ecclesiae Aquensis et vestrae nostra fulti auctoritate dissolvant [(143) 1Kb] , vestramque terram pontificali dignitate denuntient perpetuo esse privatam. Quod si nec sic vestra poterit rebellio edomari, manum apostolicam alias super vos taliter aggravare curabimus quod eam abbreviatam non esse, vexatione intellectum dante auditui, cognoscetis.

Datum Laterani, IV Kalend. Novembris pontificatus nostri anno decimo quinto.



CXC. EPISCOPO PARMENSI [(144) 1Kb] . Dispensat super cognatione. (Laterani, II Kal. Novembris.)
[Col. 0715C]

Joanne laico et G. muliere in tertio affinitatis gradu distantibus, idem Joannes volens filiam ipsius G. natam [(145) 1Kb] ex secundis nuptiis ducere in uxorem, ac timens ne hujusmodi copula alicui posset calumniae subjacere, nobis humiliter supplicavit ut pro bono pacis [(146) 1Kb] , quam ex eorum matrimonio asserit proventuram, eamdem ducendi sibi licentiam [(147) 1Kb] concedere dignaremur. Quocirca mandamus quatenus, si aliud impedimentum canonicum [(148) 1Kb] non obsistit, ipsis licentiam tribuas contrahendi.

[Col. 0715D] Datum Laterani, II Kalend. Novembris, pontificatus nostri anno quinto decimo.



CXCI. EPISCOPO GEBENNENSI, ET VIENNENSI SACRISTAE. Respondet ad eorum consulta. (Laterani, XIII Kal. Januarii.)

[(149) 1Kb] Inquisitionis negotium quam de venerabili [Col. 0716A] fratre nostro episcopo et canonicis Valentinensibus vobis commisimus faciendam sine conscientiae scrupulo exsequi cupientes, apostolico petiistis oraculo edoceri utrum eorum publicanda sint dicta et nomina quos interrogari contingit, prout de testibus in publicis causis fieri consuevit, an sola dicta eorumdem publicari sufficiat [(150) 1Kb] , cum idem episcopus et canonici manifeste sciant qui fuerint inquisiti, et utrum contra dicta eadem debeant exceptiones seu replicationes admitti, cum contra personas dicentium admittantur. Ad quod breviter respondemus, non solum dicta, sed etiam ipsa nomina, ut quid a quo sit dictum appareat, publicanda, et exceptiones seu replicationes legitimas admittendas, ne per suppressionem nominum infamandi, per [Col. 0716B] exceptionum vero exclusionem deponendi falsum audacia praebeatur. Secundo quaesistis quid a vobis sit statuendum si contra quempiam per inquisitionem probatum fuerit tale crimen quod deponeret accusatum criminaliter et convictum. In quo quidem duximus distinguendum, utrum videlicet tale crimen contingat adversus aliquem inveniri quod ordinis exsecutionem suscepti aut retentionem beneficii etiam post peractam poenitentiam impediret, puta si homicidium commisisset, vel adeptus esset ordinem aut beneficium vitio Simoniae: quo casu erit sicut in accusationis judicio procedendum. Alioquin secundum personae merita et qualitatem excessus poenam poterit judicantis [Col. 0716C] discretio moderari. Tertiae dubitationis articulus continebat utrum, cum duo vel tres jurati affirmant alium crimen aliquod eisdem videntibus commisisse, de quo tamen aliqua infamia non laborat, aliquam illi poenam infligere debeatis, et utrum ad petitionem quorumdam quasdam schedulas vobis occulte tradentium infamationem episcopi continentes sit ad inquisitionem eorum quae in ipsis continentur schedulis procedendum, et an fides eorum dictis debeat adhiberi qui post juramentum interrogati secreto utrum sint eorum de quibus inquiritur inimici, respondent quod non diligunt illos, vel directe inimicos se asserunt eorumdem, aut etiam ante juramentum id publice confitentur, nullas tamen inimicitiarum causas probabiles ostendentes.

[Col. 0716D] Ad haec autem pariter respondemus nullum esse pro crimine super quo aliqua non laborat infamia, seu clamosa insinuatio non praecessit, propter dicta hujusmodi puniendum, quinimo super hoc depositiones contra eum recipi non debere, cum inquisitio fieri debeat solummodo super illis de quibus clamores aliqui praecesserunt, nec ad petitionem [Col. 0717A] eorum qui libellum infamationis porrigunt in occulto procedendum esse ad inquisitionem super contentis ibidem criminibus faciendam, aut etiam adversus eos contra quos fit inquisitio fidem dictis adhibendam illorum qui post juramentum vel ante tacite vel expresse inimicos se asserunt eorumdem, nisi forsan ante juramentum in fraudem id facere praesumantur. Quaesistis praeterea quid statui debeat si nihil per certam scientiam, sed tantum per famam et eorum qui fuerint inquisiti credulitatem juratam contigerit inveniri [(151) 1Kb] , utrum ne aliquis super eo crimine reputari debeat infamatus de quo ipsum duo vel tres aut plures dixerint infamatum, licet de ipso nihil sinistrum in publico audiatur. Ad quod est nostra responsio [(152) 1Kb] , quod propter famam [Col. 0717B] et deponentium credulitatem duntaxat non erit ad depositionis sententiam procedendum, sed infamato canonica poterit indici purgatio secundum arbitrium judicantis, qui propter dicta paucorum eum infamatum reputare non debet cujus apud bonos et graves laesa opinio non existit. Tu denique, frater episcope, super te ipso et credito tibi grege taliter vigilare procures, exstirpando vitia et plantando virtutes, ut in novissimo districti examinis die coram tremendo judice, qui reddet unicuique juxta opera sua, dignam possis reddere rationem.

Datum Laterani, XIII Kal. Januarii, pontificatus nostri anno quinto decimo.



CXCII. EPISCOPO ET ABBATI SANCTI VEDASTI ATREBATENSIS, ET MAGISTRO H. DE ATREBATO CANONICO ATREBATENSI. Confirmatur quaedam sententia. (Laterani, XIV Kal. Januarii.)
[Col. 0717C]

Accedens ad nostram praesentiam dilectus filius magister A. venerabilis fratris nostri Noviomensis episcopi procurator, vir providus et discretus, proposuit coram nobis quod, cum olim causam quae inter eumdem episcopum ex parte una et dilectos filios capitulum Ecclesiae Sancti Quintini Noviomensis dioecesis super subjectione ipsius Ecclesiae, quam idem episcopus asserit dioecesano sibi jure subesse, ac propter hoc ipsum capitulum ad obediendum ei ut episcopo proprio in sententiis interdicti [Col. 0717D] et aliis debere compelli, ex altera vertitur, lite prius in nostra praesentia contestata, vobis, frater episcope, et dilectis filiis abbati Sancti Vedasti Atrebatensis ac magistro scholarum Tornacensi duxerimus committendam, vos, quia pars capituli jurisdictionem vestram eludere ac processum impedire judicii frivolis exceptionibus super contestatione litis oppositis nitebatur, ipsum capitulum pro sua contumacia interdicti sententiae subjecistis: quam cum iidem temere violarint, petebat episcopi procurator ut faceremus eamdem firmiter observari, violatores ipsius poena canonica percellentes, ut in eis poena cresceret in quibus crevisse [Col. 0718A] contumaciam asserebat. Procurator autem ejusdem capituli litem fuisse contestatam inficians ex adverso respondit quod, cum tu, frater episcope, ac fili abbas, se conjudice tertio excusante, exceptiones legitimas pro sua parte propositas nolletis admittere, tanquam ab evidenti gravamine ad sedem fuit apostolicam pro ipso capitulo appellatum. Unde praedictam dicebat sententiam penitus nullam esse, nec etiam sententiae nomen habere mereri, cum praeter rationabilium exceptionum et legitimae appellationis obstaculum fuerit promulgata. Propter quod humiliter supplicabat eamdem irritam nuntiari. Auditis igitur et intellectis iis et aliis quae fuere proposita coram nobis, pronuntiavimus litem per procuratores partium alia vice propter idem negotium nostro conspectui [Col. 0718B] praesentatos fuisse legitime contestatam, et decernentes appellationem ad sedem apostolicam super hoc interpositam ex parte supradicti capituli non tenere, praefatam interdicti sententiam duximus approbandam, ipsius violationem nostrae reservando censurae, si forsan eam dictum capitulum non servavit; teque, fili magister H., subrogato loco praenominati magistri scholarum, eamdem causam vobis committimus terminandam, per apostolica scripta mandantes quatenus ex parte capituli supradicti quod juri pareat sufficienti cautione recepta, memoratam interdicti sententiam relaxetis, et in aliis juxta formam prioris nostri mandati ratione praevia procedentes, causam ipsam, si de partium processerit [Col. 0718C] voluntate, fine canonico terminetis. Alioquin eam sufficienter instructam ad nostram praesentiam remittatis, praefigentes partibus terminum competentem quo nostro se conspectui repraesentent justam, dante Domino, sententiam recepturae. Quod si non omnes, etc., duo vestrum, etc. Vos denique, frater episcope, et fili abbas, etc.

Datum Laterani, XIV Kal. Januarii, pontificatus nostri anno decimo quinto.



CXCIII. PRULIACENSI CISTERCIENSIS ORDINIS ET SANCTAE COLUMBAE ET SANCTI SATYRI ABBATIBUS SENONENSIS ET BITURICENSIS DIOECESUM. Ejusdem argumenti cum epistola 144. (Laterani, XIV Kal. Januarii.)

[Col. 0718D] Cum olim grandes et graves, deformes et enormes injuriae quas Gaufridus tunc prior et conventus monasterii de Charitate dilecto filio Cluniacensi abbati dicebantur temere irrogasse seriatim fuissent expositae coram nobis, nos eisdem in apostolicis litteris per ordinem comprehensis, venerabilibus fratribus nostris Trecensi et Meldensi episcopis ac dilecto filio Latiniacensi abbati per ipsas dedimus litteras in praeceptis ut ad locum ipsum personaliter accedentes, et inquirentes super iis plenius veritatem, si rem invenirent taliter se habere, latam propter hoc in dictum Gaufridum depositionis a regimine prioratus sententiam auctoritate apostolica confirmantes, [Col. 0719A] et approbantes nihilominus substitutionem de Willelmo in ipsius loci priorem et damnationem sigillorum eorumdem Gaufridi ac conventus per diffinitores generalis capituli factam, excommunicationis sententiam in jam dictum Gaufridum ac ejus complices promulgatam ab ipsis facerent usque ad satisfactionem condignam firmiter observari, contradictores quoslibet aut rebelles, sive monachi sive clerici seu laici essent, per censuram ecclesiasticam appellatione postposita compescendo. Cum igitur iidem judices ad praedictum monasterium accessissent mandatum apostolicum impleturi, monachi loci ejusdem, sicut nuper Elias monachus et magister Guido procuratores Cluniacenses in nostro auditorio recitarunt, ipsis januas monasterii, quemadmodum [Col. 0719B] abbati Cluniacensi fecerant, obserantes, eosdem ingredi nullatenus permiserunt. Ipsi vero mandatum nostrum exsequi cupientes, in villa ipsius loci curaverunt super propositis inquirere sollicite veritatem; et cum plene constitisset eisdem praefatos monachos ea quae de ipsis nobis insinuata fuerant et graviora etiam commisisse, dictam depositionis sententiam ac substitutionem prioris, damnationem etiam sigillorum, appellatione cujusdam qui se pro conventus procuratore gerebat reputata frivola, confirmarunt, excommunicationis sententiam in saepe dictum Gaufridum ac ejus complices promulgatam praecipientes firmiter observari. Sed ipsis divina nihilominus officia celebrantibus, [Col. 0719C] iidem judices attendentes quod per districtionem canonicam eorum emollire duritiam non valebant, charissimum in Christo filium nostrum Philippum regem Francorum illustrem per suas litteras rogaverunt ut nobilem virum comitem Nivernensem, qui dictos monachos in hujusmodi fovere malitia videbatur, ab ipsorum injusto favore compescens, regali potentia insolentiam comprimeret eorumdem.

Cum ergo idem rex praefato comiti praecepisset ut substituto priori temporalia faciens assignari, dictos monachos in sua ulterius malitia non foveret, ac idem mandatum differret regium adimplere, rex zelo justitiae ac fervore nostrae devotionis accensus, contra dictum comitem, cujus fulti potentia monachi memorati latis auctoritate nostra sententiis temere [Col. 0719D] obviabant, praecepit exercitum congregari: cujus metu licet temporalia dicto priori per praefatum comitem fuerint assignata, monachi tamen in sua nihilominus contumacia persistentes, tam ipsi priori quam Cluniacensi abbati debitam exhibere obedientiam contradicunt. Unde nobis humiliter supplicarunt ut ad rebellionem hujusmodi edomandam apostolicam manum apponere dignaremur. Pro monachis vero de Charitate fuit a Joanne et Nicolao monachis procuratoribus eorumdem ex adverso responsum quod jam dictis sententiis in eorum priorem et ipsos post appellationem ad nos legitime interpositam promulgatis, Cluniacenses nuntii praevenientes terminum qui fuerat ad prosequendam appellationem praefixus, nostras ad praefatos judices [Col. 0720A] litteras impetrarunt, multis expressis mendaciis, et suppresso quod ipsi episcopi, nostro non exspectato mandato, quod in litteris continebatur eisdem jamdudum auctoritate propria fuerant exsecuti. Licet autem dicti prior et monachi non solum suspectos haberent judices memoratos, verum etiam manifestos adversarios reputarent, pro reverentia tamen apostolicae sedis ipsos in monasterio cum moderato numero sociorum benigne ac devote recipere voluerunt. Sed quia ipsis a pluribus fuerat nuntiatum quod abbas et monachi Cluniacenses, qui non parva multitudine stipati advenerant, monasterium per violentiam decreverant occupare, iidem volentes hujusmodi obviare periculo, praefatis judicibus humiliter supplicarunt et obtinuerunt ab eis ut in eorum [Col. 0720B] ecclesia Sancti Petri sita juxta idem monasterium convenirent.

Partibus igitur ibidem in eorum praesentia constitutis, monachorum proposuit procurator quod dicti judices litterarum nostrarum auctoritate procedere non debebant; quia si nobis reseratum fuisset eosdem quod mandabamus in ipsis auctoritate jam esse propria exsecutos, causam nullatenus commisissemus eisdem. Unde cum impetratores ipsarum talem suppresserint veritatem qua expressa jam dictas litteras ad ipsos minime impetrassent, eis non erat auctoritate illarum ullatenus procedendum, praesertim cum ejusdem monasterii nuntii propter hoc dudum ad sedem apostolicam accessissent; [Col. 0720C] opponens nihilominus alias exceptiones legitimas, et multiplices contra eos causas suspicionis allegans, ad quas probandas arbitros postulavit instanter, quibus, contempto jure canonico pariter et civili, sibi penitus denegatis, nostram audientiam appellavit, personas et bona monasterii saepedicti apostolicae protectioni supponens. Sed iidem nihilominus uno eodemque die ad receptionem et publicationem testium, deliberationem consilii et decisionem negotii temere properantes, quod per abbatem et diffinitores praedictos factum exstiterat pro suae voluntatis libito confirmarunt. Ad haec apostolici mandati finibus non contenti, cum comitem supradictum ad oppressionem monasterii, utpote qui processus iniquitatem noverat, inculcatis precibus [Col. 0720D] et praeceptis inducere nequivissent, ad regem se convertere praedictum, et regiam puritatem circumvenire multipliciter praesumpserunt, suggerentes eidem veritati contraria, et ipsum quasi ex parte nostra precibus onerantes. Qui credens eosdem accensos zelo justitiae sic instare, comiti memorato praecepit ut substituto W. praedicta temporalia faceret assignari. Sed viris peritis, quorum consilium idem comes accedens Parisius sollicite requisivit, processum judicum praedictorum exstitisse iniquum concorditer respondentibus, eodemque comite propter hoc mandatum regium exsequi differente, rex ipsorum judicum et Cluniacensis abbatis suggestionibus iterum circumventus, contra comitem saepedictum praecepit exercitum congregari; et sic comes [Col. 0721A] vi metuque compulsus ad monasterium accessit cum regio mareschalco circa mandatum regis quam propriam voluntatem et conscientiam expleturus. Monachi vero subito visa multitudine armatorum conterriti, se vestibus ecclesiasticis induerunt, et sic induti occurrerunt ad monasterii portas, opponentes armatis imagines crucifixi et reverendas sanctorum reliquias, ac ipsum Christi corpus sanctissimum obtendentes, ac ex parte Dei et nostra prohibentes eisdem ne monasterium apostolicae protectioni suppositum praesumerent violare.

Qui licet primo facinus exhorruerint, postea tamen per alium competentiorem aditum calcata reverentia irrumpentes, sacras ecclesiae valvas ausu nefario confregerunt, et insano tumultu singula perscrutantes, [Col. 0721B] praefato W. assignaverunt granarium, cellarium, dormitorium et officinas monasterii universas, fratres loci ejusdem vix in oratorio claustri, quo stupefacti confugerant, relinquentes, ubi necessariis nova eis inhumanitate subtractis, et prohibito ne quisquam ipsis audeat aliquid ministrare, in tantae sunt necessitatis articulo constituti ut ad vitae sustentamentum non habeant nisi quod quidam boni viri eisdem misericordia moti furtim porrigunt per fenestras. Unde nobis fuit ex parte ipsorum humiliter supplicatum ut tam gravi calamitati et calamitoso gravamini secundum consuetam apostolicae sedis clementiam succurrere dignaremur. Nos igitur iis et aliis quae [Col. 0721C] a partibus fuere proposita plenius intellectis, quia manifeste cognovimus praedictos judices perperam processisse, cum, ut exceptiones alias taceamus, causam nullatenus commisissemus eisdem si nobis revelatum fuisset quod ea quae per ipsos exsequenda mandavimus auctoritate propria publice denuntiaverant per dioeceses suas et districte mandaverant observari, unde occasione rescripti per talem subreptionem obtenti nequaquam procedere debuissent, quia etiam fines nostri excedentes mandati, brachii saecularis auxilium invocarunt, dum eorum ad nos appellatione pendente partes super ipsorum processu in nostro auditorio litigabant, cum etiam graviter posset impediri ecclesiastica utilitas et libertas, si quolibet judice imperito forsan aut etiam malitiose [Col. 0721D] temere jaculante sententiam, rex seu quicunque alius princeps ad ecclesiastica bona manum extenderet, quasi eamdem executioni sententiam mandaturus, ac etiam ex hoc grave posset inter sacerdotium atque regnum scandalum generari, quidquid ab eisdem judicibus taliter factum est vel ab aliis per studium eorumdem, de fratrum nostrorum consilio irritum decrevimus et inane.

Verum quia per expressam confessionem monachorum de Charitate nobis constitit evidenter Cluniacensem abbatem possessionem instituendi ac destituendi pro suae libito voluntatis in monasterio de Charitate priores, et corrigendi ac ordinandi quae corrigenda vel ordinanda vidisset, per viginti annos, licet ipsi monachi de Charitate eamdem [Col. 0722A] usurpatam asserant, habuisse, nos exigente justitia, sibi ejusdem possessionis commodum conservantes, tam destitutionem dicti Gaufridi a regimine prioratus quam substitutionem praefati W. et sigillorum damnationem jam dictam, excommunicationis quoque sententiam quam in eumdem Gaufridum et ejus complices idem abbas propter rebellionem hujusmodi promulgavit, auctoritate apostolica duximus confirmandas. Ideoque monemus quatenus praemissa destitutionis et institutionis ac damnationis sigillorum sententias facientes per censuram ecclesiasticam sublato appellationis obstaculo firmiter observari, ac thesaurum, privilegia, libros, chartas et universa ecclesiastica ornamenta, a quibuscunque alienata fuerint vel subtracta, monasterio [Col. 0722B] restitui memorato, dicto abbati ex parte nostra firmiter injungatis ut possessionibus et aliis quibus monachi memorati per dictos comitem et mareschalcum seu quoscunque alios spoliati fuerunt, eorum priori ac ipsis plenarie restitutis, eisdem beneficium absolutionis impendant, et paterna ipsos benignitate pertractet, ac possessiones alienatas in enormem ejusdem monasterii laesionem ad jus et proprietatem ipsius secundum formam in nostris litteris comprehensam, juxta quod in nostra praesentia ejus monachi anno praeterito promiserunt, studeat revocare. Caeterum si dicti prior et monachi de charitate omnes, vel major aut sanior pars eorum, super libertate monasterii sui de jure voluerint [Col. 0722C] experiri, nos eos benigne, cum requisiti fuerimus, audiemus, sicut videbimus expedire. Taliter autem satagat ipse abbas pacificare ac reformare statum monasterii memorati, conservando rationes et immunitates ipsius, ne nos propter ejus negligentiam aut insolentiam compellamur de ipso monasterio aliud ordinare. Quod si non omnes, etc., duo vestrum, etc. Vos denique, filii abbates, etc.

Datum Laterani, XIV Kalend. Januarii, pontificatus nostri anno decimo quinto



CXCIV. NOBILI MULIERI MATHILDAE QUONDAM UXORI PHILIPPI COMITIS FLANDRENSIS. Jus patronatus concedit, praebendarum collationem negat. (Laterani, II Non. Januarii.)
[Col. 0722D]

Etsi precibus tuis favorem praestare secundum Deum benevolum intendamus, eas tamen quas repellit justitia nos admittere non debemus, cum ejus locum qui justus est et justitiam diligit, licet immeriti, teneamus in terris. Oblata quidem nobis ex tua parte petitio continebat quod, cum in quodam loco tui dotalitii, Nepa nomine, ad honorem Dei ecclesiam fundare proponas et de bonis tuis sic plena manu dotare quod canonicis qui Deo ibidem pro tempore servient necessaria vitae non desint, jus patronatus et praebendarum collationem in ea tibi ac successoribus tuis reservari petebas. Quorum primum admittimus. Secundum vero non duximus concedendum, cum tuae non expediat saluti [Col. 0723A] concedi. Quia cum ex devotione te asseras assumpsisse propositum in loco praedicto ecclesiam construendi, acquires eo plus animae quo minus in ea corpori reservabis. Unde devotionem tuam exhortamur in Domino quatenus illud perficere studeas quod ad tuam salutem et ecclesiasticam pertinere dignoscitur honestatem.

Datum Laterani, II Nonas Januarii, pontificatus nostri anno quinto decimo.



CXCV. EPISCOPO TERVISINO. Ei concedit administrationem temporalium. (Laterani, XI Idus Januarii.)

[(153) 1Kb] Licet venerabilis frater noster episcopus Cremonensis apostolicae sedis legatus te ab administratione [Col. 0723B] temporalium propter dilapidationis suspicionem duxerit suspendendum, quia tamen mandatum ipsius nondum ad te pervenisse proponitur, praesentium tibi auctoritate concedimus ut, donec super hoc mandatum recipias episcopi memorati, dummodo non impedias quo minus idem ad te possit pervenire mandatum, Ecclesiae tuae negotia fideliter administres; fraternitati tuae nihilominus injungentes quatenus contra Guertium et quoslibet alios possessionum ejusdem Ecclesiae invasores pro ipsarum defensione te opponas efficaciter et prudenter. Tu denique, frater episcope, super te ipso, etc.

Datum Laterani, VI Idus Januarii, pontificatus nostri anno quinto decimo.



CXVI. ABBATI SANCTI REMIGII, H. ARCHIDIACONO ET MAGISTRO G. CANONICO REMENSIBUS. De electione episcopi Virdunensis (Laterani, XIII Kal. Januarii.)
[Col. 0723C]

[(154) 1Kb] Constitutis in nostra praesentia dilecto filio Anselmo abbate Sanctae Mariae de Stanno Praemonstratensis ordinis procuratore venerabilis fratris nostri Virdunensis episcopi ex parte una, et magistris H et G. canonicis Ecclesiae Virdunensis ex altera, pro parte fuit episcopi propositum coram nobis quod, cum causam quae inter eumdem episcopum super electione ipsius et dictos canonicos ac A. eorum consocium vertebatur venerabili fratri nostro Meldensi episcopo et suis conjudicibus sub [Col. 0723D] certa forma duxerimus committendam, ac coram eisdem judicibus in negotio procederetur eodem, quibusdam viris religiosis interponentibus partes suas ut ad honorem Dei et utilitatem Ecclesiae Virdunensis inter eos posset concordia reformari, bonorum virorum consilio habito, salva in omnibus apostolicae sedis auctoritate, in venerabiles fratres nostros Catalaunensem, Lingonensem et Trecensem episcopos ac dilectum filium abbatem Trium-Fontium compromiserint juramento interposito sub hac forma, videlicet quod ea quae super illo negotio dicti episcopi cum abbate simul et concorditer usque ad festum Purificationis statuerent, ipsae partes firmiter observarent, [Col. 0724A] ita tamen si usque ad festum Pentecostes quod illi decernerent impleretur, alioquin liceret litigantibus ad causae munimenta reverti, episcopi vero et abbas jamdicti procedere noluerunt quousque intellexerunt nostro speciali responso nos in patientia sustinere ut juxta quod in eos fuerat a partibus compromissum, dummodo nihil penitus attentaretur contra Deum et canonicas sanctiones, in negotio procederent supradicto. Qui tandem concorditer decreverunt ut in episcopatu Virdunensi episcopus remaneret ac magistrum I. de Vitreio usque ad festum Pentecostes in spiritualibus assumeret adjutorem. Sed licet illum diligentissime requisitum episcopus habere non possit, cum alium idoneum recipere sit paratus, petebat procurator ejusdem [Col. 0724B] ut quod praefati episcopi cum abbate decreverant dignaremur apostolico munimine roborare.

Ad haec vero dicti canonici responderunt praescriptum compromissum minime tenuisse, quia sicut de famoso delicto vel ea re de qua publicum est judicium constitutum non est eundum ad arbitrium secundum legalia instituta, sic et in hujusmodi spiritualibus de jure, non potuit in arbitros compromitti qui minus idoneum nec per dispensationis gratiam tolerare nec amovere per rigorem justitiae potuissent, cum ista in talibus sedes apostolica sibi specialiter reservarit. Allegabant praeterea quod, etiamsi compromissio tenuisset, cum tamen arbitrium infra diem praefixum latum non fuerit nec constituto [Col. 0724C] tempore adimpletum, conditione non existente apposita, stare arbitrio minime tenebantur; praesertim cum fuerit, ut dicebant, evidenter iniquum, eo quod cum in talento scientiae specialiter debeat Domino negotiari praelatus, ac nimium patiatur litteraturae defectum episcopus supradictus, aliisque de causis electio ejus caruerit robore firmitatis, eum sub spe auxilii alieni, coadjutoris videlicet, in honore ac onere pastoralis officii tolerari et Deo fuit contrarium et honestati ecclesiasticae inimicum. Pro tertio quidem socio adjecerunt ipsum nec arbitros compromisisse praedictos, nec ratum ipsorum arbitrium habuisse, cujus ad minus nomine procuratores existentes ipsius, dicta testium quae memorati Meldensis episcopus et sui conjudices ad [Col. 0724D] sedem apostolicam destinarant publicari petebant, ut idem posset negotium in nostra praesentia terminari.

Pars autem adversa respondit quod haec causa, licet spiritualis existeret, satis tamen canonice potuit per dictorum ordinationem decidi, quos non ut arbitros, sed pacis provisores, viris religiosis mediantibus elegerunt; qui approbare poterant electionem ac consecrationem episcopi cui nihil obviabat de canonicis institutis, et etiamsi forte minus idoneum invenissent, tacite reprobare, mandantes eidem sub debito praestiti juramenti ut cedendi licentiam a sede apostolica postularet. Diem [Col. 0725A] quoque praedictorum ordinationi praefixum dicebat fuisse de voluntate partium prorogatum eo ipso quod suspendi processum negotii voluerunt, donec super eo sedem apostolicam ordinatores consuluere praefati: quod infra diem statutum fieri non valebat; praesertim cum utraque pars etiam post terminum instanter petierit a provisoribus antedictis ut ordinationis suae beneplacitum promulgarent. Ex eo autem quod ordinatum ab illis de coadjutore praefato non fuit impletum tempore quo debuit adimpleri, proponebat idem procurator nullum episcopo praejudicium generari, quod nec fuit in mora nec aliqua negligentia laboravit, dans operam juxta posse ut memoratum assumeret adjutorem. Unde cum verisimile minime videatur ut partes ad id quod suae [Col. 0725B] possibilitatis fines excederet se intellexerint obligare, nec imputari debeat voluntas alterius ei cui propria voluntas non defuit, quoad ipsum pro impleto debebat haberi, ad instar ejus qui ea conditione institutus est haeres, si dederit decem, quo dare parato, si accipere nolit cui jussus est solvere, habetur conditio pro impleta; nec per hoc quod ei provisus est coadjutor, insufficiens quoad scientiam esse probatur: sed cum propter imminentis temporis tempestatem oporteat eum mundanis necessitatibus occupari, ac per hoc minus sufficiat spiritualium sollicitudinem exercere, quod per seipsum non poterat, utile videbatur et erat ut per alium expediret, cum et Apostolus coadjutorem suum asserat fuisse Clementem, qui tamen ob hoc non [Col. 0725C] praesumitur insufficiens exstitisse. Quare petebat episcopi procurator imponi adversae parti silentium, ne per contentiones hujusmodi fatigaretur diutius Ecclesia Virdunensis; ad cujus commodum et quietem ut plene dissensiones et jurgia sedarentur, quae tunc eidem Ecclesiae imminebant, pars habuit utraque respectum tempore compromissi, sicut ab ipsis accepimus in nostra praesentia constitutis.

Auditis igitur iis et aliis quae fuere proposita coram nobis, sic duximus providendum, ut vos, quibus in hac parte vices nostras committimus, inquiratis diligentissime veritatem, et si vobis constiterit quod ex ea causa et in eo casu provisus fuit eidem episcopo coadjutor ex qua et in quo dari debuit secundum [Col. 0725D] Deum et canonicas sanctiones, utpote si forte pro senectutis defectu vel perturbatione temporis, ut dictum est, seu alio impedimento consimili praepeditus sufficere non possit ad plenum laboribus officii pastoralis, et operam diligentem infra tempus statutum impendit ut provisum sibi assumeret adjutorem, ac tertius praedictorum canonicorum consocius compromisit in provisores praefatos, seu ratum habuerit vel adhuc ratum velit habere quod ordinatum est ab eisdem, adhibito ipsi episcopo praedicto magistro I. vel alio viro idoneo loco suprascripti magistri, ordinationem faciatis praedictam auctoritate apostolica firmiter observari, contradictores [Col. 0726A] per censuram ecclesiasticam appellatione postposita compescendo. Quod si per eumdem stetit episcopum quo minus coaccesserit ei deputatus adjutor, seu tertius praedictorum canonicorum in provisores non compromisit eosdem, nec ordinationem ipsorum ratam habuit nec velit habere, cum ejusdem etiam nomine in eodem negotio sit processum, vos auditis et examinatis depositionibus testium quos supradicti Meldensis episcopus et sui conjudices receperunt, et intellectis hinc inde propositis, habentes prae oculis solum Deum, causam fine canonico appellatione postposita terminetis. Caeterum si non ex ea causa et in eo casu de coadjutore fuit episcopo memorato provisum ex qua et in quo secundum Deum et instituta canonica debuit [Col. 0726B] provideri, ut si competentis litteraturae defectum, cujus sufficientia specialiter exigitur in praelato, vel aliud impedimentum canonicum idem episcopus patitur, in quibus casibus vel similibus, etiam praedictis tacentibus, de nostro procederemus officio contra ipsum, vos, cum animal caecum vel claudum Deo non sit secundum legis testimonium offerendum, ipsum appellatione cessante ab ejus sanctuario depellatis, facientes Ecclesiae Virdunensi de persona idonea per electionem canonicam provideri. Quod si non omnes, etc., duo vestrum, etc. Tu denique, fili abbas, super te ipso et credito tibi grege taliter vigilare procures, exstirpando vitia, et plantando virtutes, ut in novissimo districti examinis die coram tremendo judice, qui reddet unicuique [Col. 0726C] secundum opera sua, dignam possis reddere rationem.

Datum Laterani, XIII Kal. Januarii, pontificatus nostri anno decimo quinto.



CXCVII. MAGISTRO MAXIMO NOTARIO NOSTRO, ET VENTURAE THESAURARIO VERONENSI, SUBDIACONIS NOSTRIS, ET PRIMICERIO GRADENSI. De negotio episcopi Tervisini. (Laterani, III Non. Januarii.)

[(155) 1Kb] Venerabilis frater noster episcopus Cremonensis apostolicae sedis legatus olim apostolatui nostro insinuare curavit, quibusdam publicis scriptis nobis ad suae insinuationis assertionem transmissis, [Col. 0726D] quod idem inquisitionem dudum a bonae memoriae Gerardo Albanensi electo super dilapidatione ac aliis de quibus infamatus erat venerabilis frater noster episcopus Tervisinus incoeptam juxta commissae sibi legationis officium prosecutus, per idoneos testes didicerat manifeste quod, cum idem episcopus Tervisinam Ecclesiam octo millium et quadringentarum librarum oneratam debito invenisset, idem debitum ipsum plusquam totidem librarum millibus ampliarat, quanquam . . . tria millia librarum ex alienatis possessionibus et collecta quam fecit in clericos habuisset, praeter tria librarum millia quae de proventibus episcopatus perceperat [Col. 0727A] annuatim, et octingentas libras quas de quodam receperat molendino alienato in enormem ipsius Ecclesiae laesionem. Propter quod idem legatus ipsum habens de dilapidatione suspectum, eumdem a temporalium administratione suspendit, quibusdam collationibus praebendarum et institutionibus quas in Tervisina Ecclesia de filiis excommunicatorum et aliis personis minus idoneis eumdem asserebat illicite attentasse penitus irritatis. Unde nos eidem legato nostris dedimus litteris in mandatis ut ea quae provide super suspensione ipsius episcopi et institutionum hujusmodi cassatione statuerat faciens firmiter observari, super aliis locum et terminum assignaret eidem episcopo competentem; in quo, tributa sibi copia defendendi, diligenter audiret quae [Col. 0727B] coram ipso duceret proponenda, et quod canonicum esset nostra decerneret auctoritate suffultus. Si vero idem episcopus ad nos forsan duceret appellandum, ei terminum ad appellationem praefigeret prosequendam, totius negotii seriem et processum nobis fideliter rescripturus. Quod si appellationem emissam idem episcopus infra terminum sibi praefixum persequi forte negligeret, idem legatus in negotio ipso appellatione remota procederet praevia ratione. Nuper autem idem episcopus ad apostolicam sedem accedens in nostra proposuit praesentia constitutus se ab eodem legato fuisse multipliciter et injuste gravatum: qui cum super objectis eidem plena fuisset inquisitio facta per dictum Albanensem electum, per quam ipse legatus sufficienter instrui potuisset, [Col. 0727C] idem inimicorum ejus instantiae plus debito acquiescens, ad inquisitionem de novo contra eumdem episcopum faciendam post appellationem ad nos legitime interpositam pro sua voluntate processit, personis ad ejusdem accusationem admissis quibus super iis de quibus coram ipso legato infamare nitebantur eumdem impositum fuerat olim silentium per judices a sede apostolica delegatos, et receptis nihilominus quibusdam ad testimonium contra eum merito suspectis eidem et alias jure a testimonio repellendis. Ipsa quoque inquisitio eodem absente in loco sibi suspecto, utpote in quo erat inimicorum ejus potentia et frequentia, facta fuit, inquisitoribus in partem alteram adeo declinantibus ut dicta [Col. 0727D] testium quae pro ipso facere videbantur aut omnino non scriberent, aut scribentes mutatione aliqua depravarent. Unde nobis idem episcopus humiliter supplicavit ut ipsius legati processum tanquam iniquum penitus revocantes, negotium ipsum personis suspicione carentibus, Guertio ejus et Ecclesiae suae, ut asserit, persecutore notissimo aliisque personis merito suspectis eidem tam a testimonio quam accusatione, diffamatione vel denuntiatione repulsis, committere dignaremur.

Quoniam igitur ab ipsius episcopi justis querelis et precibus auditum avertere nec possumus nec debemus, quos susceptae servitutis officium debitores constituit universis, mandamus quatenus assignatis eidem episcopo loco et termino competenti, et vocatis [Col. 0728A] qui propter hoc fuerint evocandi, plenam ipsi episcopo defendendi copiam tribuatis, et facientes exhiberi vobis inquisitionem factam per praefatum Albanensem electum, tam ipsam quam illam quam fieri fecit supradictus episcopus Cremonensis examinetis perspicaciter et prudenter, et quae super praemissis et aliis coram vobis proposita fuerint plenius intellectis, ad canonicam sententiam proferendam, si de ipsius episcopi voluntate fuerit, remoto appellationis obstaculo procedatis. Quod si forte idem episcopus nostrum maluerit subire judicium, sub sigillis vestris transmittatis nobis fideliter totius negotii seriem et processum, ut de vultu nostro procedat judicium aequitatis. Quia vero legatus eumdem episcopum habens de dilapidatione suspectum, [Col. 0728B] ipsum, ut dictum est, a temporalium administratione suspendit, nos episcopatui pariter et episcopo paterna volentes sollicitudine providere, mandamus quatenus interim eamdem administrationem aliquibus de capitulo Ecclesiae Tervisinae utilibus et idoneis ad hoc auctoritate apostolica committatis, qui proventus episcopales et alia colligentes fideliter et servantes, necessarias et moderatas expensas de ipsis proventibus episcopo sine difficultate ministrent, omnem omnino alienationis speciem interdicentes eisdem; recepto ab eis super hoc corporaliter juramento. Si vero dictus Guertius aut soror ejus possessiones seu alia bona Ecclesiae Tervisinae temere occupavit, vos ad restitutionem earum per censuram ecclesiasticam appellatione [Col. 0728C] remota veritate cognita compellatis. Quod si non omnes, etc., duo vestrum, etc.

Datum Laterani, III Nonas Januarii, pontificatus nostri anno decimo quinto.



CXCVIII. PISTORIENSI EPISCOPO. Confirmat consuetudinem quamdam Ecclesiae Pisanae. (Laterani, II Non. Januarii.)

Venerabilis frater noster Pisanus archiepiscopus per suas nobis litteras intimavit quod in ejus Ecclesia fuit ab antiquis temporibus observatum ut nullus in canonicum reciperetur ejusdem nisi prius ecclesiis, si quas haberet in Pisana dioecesi, resignatis, ut per hoc subtracta eis evagandi materia, quasi [Col. 0728D] necessitate interposita residendi, sedula ipsi Ecclesiae obsequia exhiberent. Nunc autem canonici ejusdem Ecclesiae quaerentes quae sua sunt, non quae Christi, per amicos suos ambitiose procurant ut ad ecclesias quas in praefata dioecesi vacare contingit contra dictam consuetudinem eligantur. Propter quod Pisana Ecclesia debitis obsequiis defraudatur, et erga eam populi devotio refrigescit. Unde nobis humiliter supplicavit ut V. Pisano canonico, qui nuper est in plebanum Ecclesiae Calcensis electus, super eadem silentium imponentes, praefatam consuetudinem observari firmiter faceremus; praesertim cum ex Ecclesiae Pisanae proventibus ejusdem canonici valeant congrue sustentari. Quocirca mandamus quatenus sollicite de consuetudine inquirens [Col. 0729A] praefata, si eamdem fuisse talem constiterit, et Ecclesiae memoratae proventus ad congruam provisionem canonicorum sufficiunt praedictorum, praecipiens eamdem consuetudinem inviolabiliter observari, jam dicto canonico super plebe jam dicta perpetuum silentium sublato appellationis impedimento imponas. Testes autem qui fuerint nominati, etc. Tu denique, frater episcope, etc.

Datum Laterani, II Non. Januarii, pontificatus nostri anno decimo quinto.



CXCIX. EPISCOPO MELDENSI, SANCTI PHARONIS MELDENSIS ET DE LATINIACO PARISIENSIS DIOECESUM ABBATIBUS. Adversus fraudem Crucesignatorum. (Laterani, Non. Januarii.)

[Col. 0729B] Insinuante Mathilda nobili muliere, quondam uxore inclytae recordationis Philippi comitis Flandrensis, nos accepisse noscatis quod, cum H. mercator in nundinis Insulae a quibusdam suis creditoribus super debitis traheretur in causam, res suas de mandato judicum ejusdem loci detentas petiit in pace dimitti, asserens in eodem foro se juri per omnia pariturum. Cumque respondere coepisset sub examine Scabinorum, et uni satisfecerit creditori, ut instantiam eluderet alterius debitum non modicum exigentis, signum crucis vesti, non menti, latenter affixit, nitens ob hoc judicio se subtrahere inchoato. Justitiarius autem, ne dolus illius legi loci ejusdem servatae diutius ac juramento firmatae [Col. 0729C] fraudem pareret in posterum, et ipse de sua malitia commodum reportaret in alterius detrimentum, ipsum modo detinuit consueto, suoque tradidit creditori vinculis astringendum, ut bene detentus redderet quod fugitivus nisus fuerat asportare. Cujus facti occasione venerabilis frater noster Remensis archiepiscopus memoratum locum supposuit interdicto, personam praefatae nobilis excommunicari totamque terram illius interdicti praecipiens nisi praenominatum H. de sui creditoris manibus eriperet violenter. Propter quod eadem nobilis ad apostolicae sedis recurrens auxilium, a nobis in hoc suae provideri justitiae postulavit; maxime cum nihil habeat, sicut dicit, in dioecesi archiepiscopi memorati. Nolentes autem quod eadem nobilis sui [Col. 0729D] juris dispendium patiatur, discretioni vestrae per apostolica scripta mandamus quatenus, cum ipsa se asserat nihil habere in Remensi dioecesi ratione cujus praefati archiepiscopi debeat jurisdictioni subesse, nisi per appellationem fuerit ad eum causa delata vel exstiterit delegatus, cum legatus non fuerit, tam interdicti quam excommunicationis sententias supradictas cognita veritate, appellatione remota, denuntietis penitus esse nullas. Alioquin ab eadem nobili quod juri pareat idonea cautione recepta, easdem sententias relaxetis, injuncto nobili memoratae quod de jure videritis injungendum. Super aliis vero, vocatis qui fuerint evocandi, et auditis hinc inde propositis, quod justum fuerit appellatione postposita statuentes, sic occurratis [Col. 0730A] malitiis quod salva justitia nec laedatur immunitas crucesignatis indulta, nec immunitatis beneficium ad iniquitatis defensionem trahatur ab aliquo in alterius laesionem. Nullis litteris veritati et justitiae praejudicantibus a sede apostolica impetratis. Quod si non omnes, etc., tu, frater episcope, cum eorum altero, etc.

Datum Laterani, Nonis Januarii, pontificatus nostri anno quinto decimo.



CC. ARCHIDIACONO GRANDENSI, ET ARCHIPRESBYTERO CAPITIS AGERIS CLUGIENSIS DIOECESIS. Ei confirmatur plebanatus de Rivoalto. (Laterani, IV Non. Januarii.)

[Col. 0730B] Supplicavit nobis dilectus filius Petrus Pino subdiaconus noster canonicus Sancti Marci ut, cum venerabilis frater noster episcopus Cremonensis apostolicae sedis legatus plebanatum ecclesiae Sancti Joannis de Rivoalto, cujus donatio ad nos erat secundum statuta Lateranensis concilii devoluta, canonice sibi duxerit concedendum, concessionem ipsam apostolico dignaremur munimine roborare. Ideoque discretioni vestrae per apostolica scripta mandamus quatenus plebanatum ipsum ei, sicut justum fuerit, confirmantes, faciatis ab eo pacifice possideri, contradictores, si qui fuerint, vel rebelles per censuram ecclesiasticam sublato appellationis obstaculo, mediante justitia, compescendo.

Datum Laterani, IV Non. Januarii, pontificatus [Col. 0730C] nostri anno quinto decimo.



CCI. ABBATI SANCTI FELICIS ET ARCHIPRESBYTERO CAPITIS AGERIS TORCELLANAE ET CLUGIENSIS DIOECESUM. Similis argumenti. (Laterani, IV Non. Januarii.)

Significavit nobis . . . archidiaconus Gradensis, quod cum plebanatus ecclesiae Sancti Apollinaris de Venetiis tanto tempore vacavisset quod secundum Lateranensis statuta concilii ad nos ejus erat donatio devoluta, venerabilis frater noster episcopus Cremonensis, apostolicae sedis legatus, attendens redditus archidiaconatus ejusdem pene penitus esse nullos, plebanatum praefatum sibi legationis auctoritate [Col. 0730D] concessit. Unde nobis humiliter supplicavit ut concessionem eamdem apostolico dignaremur munimine roborare. Ideoque discretioni vestrae per apostolica scripta mandamus quatenus vocatis qui fuerint evocandi, et inquisita plenius et cognita veritate, si redditus archidiaconatus ejusdem adeo esse inveneritis tenues et exiles quod non possit de ipsis dictus archidiaconus congrue sustentari, plebanatum praedictum eidem, sicut justum fuerit, confirmetis, et faciatis ipsum pacifica ejusdem possessione gaudere, contradictores, si qui fuerint, per censuram ecclesiasticam appellatione postposita compescentes. Tu denique, fili abbas, etc.

Datum Laterani, IV Non. Januarii, pontificatus nostri anno decimo quinto.



CCII. MORINENSI EPISCOPO. Adversus eos qui abutuntur privilegio clericali. (Laterani, V Idus Januarii.)
[Col. 0731A]

[(156) 1Kb] Contingit interdum quod dum clericali charactere insigniti ad turpia lucra divertunt et saecularibus negotiis se immiscent, clericale nomen abominabile redditur cordibus infirmorum. Sane, sicut accepimus insinuantibus nobili viro comite Flandrensi ac nobili muliere Mathilda relicta quondam Philippi Flandrensis comitis, in dioecesi tua quidam existunt qui nec in modo tonsurae nec in vestium forma nec in qualitate negotiorum de clerico quidquam ostendunt, ad poenae subterfugium se clericos [Col. 0731B] exhibentes; quia, cum super excessibus quos saeculari luxu committunt ad publica judicia pertrahuntur, circumcisis crinibus, ut possint circumvenire vindictam, se pro clericis repraesentant, clericalis fori privilegium labiis allegantes, qui factis paulo ante negaverant clericatum; dumque repentina tonsura poenas eludunt quas intonsi perversis actibus meruerunt, per impunitatis fiduciam nutritur in eis audacia delinquendi, et dum impune delinquunt, quibusdam efficiuntur in scandalum et aliis in exemplum. Unde quia privilegium meretur amittere qui permissa sibi abutitur potestate, ac frustra legis auxilium invocat qui committit in legem, volumus et mandamus ut tales, si tertio a te commoniti seipsos contempserint emendare, illius efficiantur [Col. 0731C] immunitatis expertes quae pro clericorum tutela et laicorum violentia coercenda noscitur instituta. Tu denique, frater episcope, etc.

Datum Laterani, V Idus Januarii, pontificatus nostri anno decimo quinto.

In eumdem modum scriptum est Atrebatensi episcopo. [Col. 0732A] In eumdem modum scriptum est Tornacensi episcopo.



CCIII. ABBATI ET PRIORI CISTERCIENSIBUS, ET DECANO CAPELLAE DUCIS DIVIONENSIS [(157) 1Kb] , CABILONENSIS ET LINGONENSIS DIOECESUM. Scribitur pro decano Divionensi. (Laterani, Idibus Januarii.)

[(158) 1Kb] Dilectus filius I. decanus Christianitatis Divionensis [(159) 1Kb] in nostra proposuit praesentia constitutus quod cum olim L. I. et H. canonicis capellae ducis Divionensis Lingonensis dioecesis, non ad correctionem, sed potius ad infamationem ipsius, nobis quaedam denuntiantibus contra ipsum, venerabili fratri nostro Matisconensi [(160) 1Kb] episcopo et [Col. 0732B] suis conjudicibus dederimus in mandatis ut vocatis qui essent propter hoc evocandi, quod invenirent super objectis per suas nobis litteras intimarent, partibus in ipsorum praesentia constitutis, et eodem inficiante decano quod denuntiationem ipsam monitio charitativa praecesserit, et firmiter asserente praedictos canonicos factae denuntiationis tempore inimicos ejus et aemulos exstitisse, tandem fuit ad sedem apostolicam appellatum: cujus appellationi memorati judices detulerunt. Idem vero decanus quorumdam religiosorum litteras repraesentans, qui de vita et conversatione ipsius laudabile testimonium [(161) 1Kb] perhibebant, nobis humiliter supplicavit ut occurrere adversariorum suorum malitiae ac laboribus ejus finem imponere dignaremur. Nolentes [Col. 0732C] autem ipsum indebite fatigari, discretioni vestrae per apostolica scripta mandamus quatenus, si denuntiatores praefati monitionem [(162) 1Kb] charitativam praemisisse super objectis probare nequiverint, aut decanus ipse docuerit illos suos exstitisse denuntiationis [(163) 50Kb] tempore inimicos [(164) 1Kb] , eumdem ab [Col. 0733A] illorum denuntiatione, sublato appellationis obstaculo, absolvatis [(165) 1Kb] . Alioquin in eodem negotio juxta priorum continentiam litterarum appellatione remota ratione praevia procedatis. Quod si non omnes, etc., duo vestrum, etc., tu denique, fili abbas, super te ipso, etc.

Datum Laterani, Idibus Januarii, pontificatus nostri anno quinto decimo.



CCIV. ILLUSTRI REGI CYPRI. De electione episcopi Nicosiensis. (Laterani, Idibus Januarii.)

[(166) 1Kb] In litteris nobis ex parte tua per dilectum filium archidiaconum Famagustanum exhibitis querebaris [Col. 0733B] venerabilem fratrem nostrum patriarcham Jerosolymitanum apostolicae sedis legatum electionem de thesaurario Nicosiensis Ecclesiae secundum antiquam consuetudinem celebratam pro suae voluntatis arbitrio irritasse. Sed si electionis ipsius merita et dicti patriarchae judicium, non in commotione spiritus, sed quiete, ad rationis detulisses examen et sanae conscientiae testimonium produxisses, approbasses utique dejure processum ejusdem, quem per injuriam nisus es reprobare, nec laborasses ad talem prosilire querelam per quam adversus te ipsum formasti tacite quaestionem, uno eodemque libello constitutus actor et reus. Quia dum non contentus iis quae Caesaris esse debent, ad ea quae Dei sunt manus extendis, actionem contra libertatem Ecclesiae [Col. 0733C] intentando, de calumnia te reum exhibes apud Deum, super ingratitudine nihilominus reconventum, eo quod Ecclesiam, quae te per sacramentum baptismi, solutis vinculis servitutis quibus morti peccati tenebaris astrictus, in libertatem salutis eripuit et regeneraverit ad vitam, in duram et asperam redigere niteris servitutem; cum absurdum sit et ingratum ut matrem filius et sponsam regis coelestis rex terrenus ancillet, in terra praesertim quae funiculus Domini haereditatis existit. Ecce Nicosiensem Ecclesiam tam durae conditionis subjicere jugo laboras quod ei non pateris per electionem canonicam de persona idonea provideri, ejusdem canonicis eligendi necessitatem indicens illum quem de duobus [Col. 0733D] tibi nominandis ab ipsis tu primo duxeris eligendum. Sed si carnale conjugium liberas exigit contrahentium voluntates, et personis saecularibus ad contrahendum legitimis absoluti consensus non est interdicta libertas, ridiculosum est et probrosum ut Ecclesia compellatur alterius contrahere voluntate, ac spirituale conjugium de arbitrio pendeat laicali. Porro, sicut accepimus, tanquam ad privilegium et auctoritatem istius excessus inducis usurpatam a quibusdam tuis praedecessoribus et obtentam hactenus corruptelam, quasi sicut et in jura sic et in injuriam succedere deberes eisdem, si eam ipsi forsitan inferebant. In quo quia diuturnitas [Col. 0734A] temporis non minuit peccatum, sed auget, peccati vetustas, non rationabilis usus antiquitas allegatur. Caeterum quia haec nec pati volumus nec dissimulare debemus, praesertim cum tuae sit saluti contrarium, ut haec tibi adversus te in novissimo districti examinis die coram tremendo judice reserventur, serenitatem tuam rogandam duximus et monendam, per apostolica tibi scripta mandantes quatenus Nicosienses canonicos personam idoneam in patrem et episcopum animarum suarum eligere canonice sine qualibet contradictione permittas. Nec credas excellentiae regiae aliquid deperire si Regi regum, qui aufert spiritum principum et in regno Cypri te saecularibus praetulit, sua jura conservans, ecclesiastica non usurpes, quae ipsi Domino specialiter [Col. 0734B] ascribuntur.

Datum Laterani, Idibus Januarii, pontificatus nostri anno decimo quinto.



CCV. EPISCOPO ET PRIORI SANCTI PETRI ET ARCHIDIACONO MATISCONENSIBUS. Scribitur pro decano Divionensi. (Laterani, XIV Kal. Februarii.)

[(167) 1Kb] Ad audientiam nostram dilecto filio I. decano Christianitatis Divionensis significante pervenit quod nonnulli Judaei Eduensis, Lingonensis et Cabilonensis, dioecesum super quibusdam debitis, fidejussionibus, et rebus aliis ipsum in saeculari foro convenire nituntur, quanquam paratus existat coram ecclesiastico judice stare juri. Quocirca discretioni [Col. 0734C] vestrae per apostolica scripta mandamus quatenus, si est ita, dictum decanum non permittatis super hoc ulterius molestari, quandiu paratus fuerit in foro ecclesiastico respondere. Quod si non omnes, etc., tu, frater episcope, cum eorum altero, etc. Tu denique, frater episcope, super teipso, etc.

Datum Laterani, XIV Kalend. Februarii, pontificatus nostri anno decimo quinto.



CCVI. CAPITULO NICOSIENSI. Ejusdem argumenti cum epistola 204. (Laterani, XVIII Kal, Februarii.)

Si carnale conjugium liberas exigit contrahentium voluntates, et personis ad contrahendum legitimis [Col. 0734D] absoluti consensus non est interdicta libertas, durum nimis est et absurdum ut Ecclesia non suo sed alieno judicio contrahat, et spiritalis contractus conjugii ex arbitrio pendeat laicali. Sane, sicut accepimus ex litteris venerabilis fratris nostri patriarchae Jerosolymitani apostolicae sedis legati, cum tractaretis de praeficiendo vobis aliquo in pastorem in duos unanimiter convenistis, charissimo in Christo filio nostro illustri regi Cypri primitus nominandos, ut quem ipse prius de illis duobus eligeret, praeficeretis vobis in praesulem electione solemni. Sed cum hoc canonicis obviet institutis et ecclesiasticae sit contrarium libertati, idem patriarcha [Col. 0735A] electionem quam sub tali forma de vestrae thesaurario Ecclesiae celebrastis, non personae, sed electionis vitio, auctoritate nostra irritam nuntiavit. Caeterum, etsi poenam merueritis, cum super haec non sitis immunes a culpa, quos nequit hujusmodi corruptelae non consuetudinis antiquitas excusare, nos tamen de benignitate sedis apostolicae agentes vobiscum misericorditer in hac parte, universitati vestrae per apostolica scripta mandamus quatenus convenientes in unum, et sancti Spiritus gratia, sicut moris est, invocata, in patrem et episcopum animarum vestrarum vobis personam canonice ac concorditer eligatis, quae prodesse valeat et praeesse, per cujus circumspectionem providam et providentiam circumspectam Nicosiensis Ecclesia, praeveniente [Col. 0735B] divina gratia et sequente, salubriter valeat in spiritualibus et temporalibus gubernari: cujus electionem, si vestris volueritis parcere laboribus et expensis, memorato patriarchae ac venerabilibus fratribus nostris Caesariensi archiepiscopo et episcopo Acconensi, quibus super hoc vices nostras committimus, praesentare curetis, ut ipsi, remoto appellationis obstaculo, confirment vel infirment eamdem, secundum quod de jure fuerit faciendum.

Datum Laterani, XVIII Kalend. Februarii, pontificatus nostri anno decimo quinto.

In eudem modum scriptum est super hoc eisdem usque temporalibus gubernari. Ideoque fraternitati vestrae per apostolica scripta mandamus quatenus cum praedictum capitulum electionem praedictam [Col. 0735C] vobis curaverint praesentare, vos auctoritate nostra sublato appellationis obstaculo confirmetis vel infirmetis eamdem, secundum quod de jure fuerit faciendum. Quod si non omnes, etc., duo vestrum, etc. Vos denique, fratres patriarcha, archiepiscope et episcope, super vobis ipsis, etc

Datum, ut supra.



CCVII. PATRIARCHAE ET CAPITULO ANTIOCHENIS. Ne quid exigatur pro confirmatione electionis. (Laterani, XVIII Kal. Februarii.)

Quanto Antiochena Ecclesia majori, Domino disponente, praeeminet dignitate, tanto vobis est [Col. 0735D] sollicitius providendum ne fieri contingat aliquid in eadem quod alicujus pravitatis exemplo mentes possit corrumpere subditorum, qui ea quae vident fieri a majoribus facile solent trahere in exemplum. Ad nostram siquidem audientiam noveritis pervenisse quod, cum aliquis eligitur in abbatem ecclesiae Sancti Pauli, vos occasione confirmationis, procurationem extorquetis ab ea trecentorum Byzantiorum valentiam excedentem. Cum igitur in canonicam non sapiat puritatem, universitati vestrae auctoritate praesentium districtius inhibemus ne procurationem hujusmodi, nisi vobis alias debeatur, occasione hujusmodi exigere de caetero ullatenus praesumatis. Tu denique, frater patriarcha, super te ipso, etc.

[Col. 0736A] Datum Laterani, XVIII Kal. Februarii, pontificatus nostri anno decimo quinto.



CCVIII. ILLUSTRI REGI CYPRI. Ut a Christianorum oppugnatione desistat. (Laterani, VII Idus Januarii.)

Quantum expediat ut tibi et charissimo in Christo filio nostro regi Hierosolymitano illustri, aliis principibus et baronibus in ultramarinis partibus constitutis sit in Domino cor unum et anima una, ipsa docere te potest circumfrementis barbariae multitudo et innumerorum etiam regum ac populorum exempla, qui leguntur illis succubuisse divisi quibus poterant restitisse conjuncti. Licet in hac parte nequaquam exemplis egeas peregrinis, utpote qui [Col. 0736B] manifeste cognoscis quod inter caetera peccata populi Christiani, quibus exigentibus gentes in haereditatem Domini venientes templum Domini, quod non absque dolore recolimus, polluerunt, plurimum nocuit discordia et contentio quae super principes et magnates ibi consistentes effusa eos fecit in invio aberrare, dum proprias persequentes injurias, injuriarum obliti sunt crucifixi, et per adinventionum suarum malitias divinae majestatis oculos provocantes, illo meruerunt spoliari thesauro in quo solo Apostolus gloriatur, cruce videlicet Domini Jesu Christi. Si enim mandata Domini attendentes in unitatis vinculo perstitissent, facta fuisset eorum pax juxta verbum propheticum sicut flumen. Sed dum vir non curat parcere fratri suo, dum unusquisque [Col. 0736C] carnem sui brachii devorat, dum transgrediuntur leges foedere dissipato, terram maledictio devoravit et habitatoribus ipsius peccantibus, homines pauci relicti sunt in eadem, coram quibus regionem ipsorum devorant alieni; meritoque timendum est ne in iis omnibus nondum sit Domini furor aversus, sed adhuc manus divinae ultionis extenta, cum populus ad percutientem se necdum plene redierit, sed quasi hostis desit, converterit in se manus, ibique Christianus Christianum captivare non dubitet ubi tot principes aliique fideles sua pro defensione nominis Christiani corpora tradiderunt, imo etiam ubi ipse Christus pro nobis tradidit semetipsum. Ecce enim tu ipse, qui eo [Col. 0736D] devotius teneris Regi militare coelesti quo idem tibi majorem contulit potestatem, dilectum filium nobilem virum O. consanguineum dicti regis et quosdam alios vassallos ejusdem, qui Saracenis eos armatis ac igne urgentibus, ad terram tuam quasi tutum Christiani populi receptaculum confugerunt, carcerali custodiae, sicut accepimus, mancipasti, et spreto nomine Christi, quod invocatum est super eos, ipsos tractari facis adeo inhumane ut eis nil videatur prodesse quod effugerint saevitiam barbarorum. Quinimo ipsis ad cumulum doloris accedit, et eorum poenas hoc ipsum non modicum exacerbat, quod ibi repererunt supplicium ubi refugium debuerant invenisse. Ad haec, regnum ipsius, homines suos, qui sibi rebelles existunt, contra eum, ut dicitur, [Col. 0737A] manutenendo, perturbas, divinae legi obviare non metuens, qua quisque id alii facere quod ipse sibi nollet fieri prohibetur.

Quia igitur per hoc inter te ac ipsum regem grave posset non sine populi Christiani periculo et jactura scandalum generari, serenitatem tuam monemus, rogamus et exhortamur in Domino, tibique in remissionem injungimus peccatorum, quatenus dictum O. et alios regis memorati vassallos, quos licet non generatio carnis, baptismi tamen regeneratio efficit tibi fratres, ob reverentiam beati Petri et nostram, imo potius ob ipsius Christi timorem pariter et amorem, a quo nomen tecum accipere meruerunt, liberos abire permittens, ipsius regis hominibus nullum contra eum impendas auxilium [Col. 0737B] vel favorem, quinimo potenter assistas eidem ad jura sua contra perturbatores indebitos defendenda, ut idem ad tuam per hoc amicitiam provocatus, non odiis tecum teneatur contendere, sed obsequiis, ex quibus utique fructus temporales provenire poterunt et aeterni. Taliter autem apostolicum audire cures et exaudire mandatum ut te tanquam obedientiae filium charitatis brachiis fortius amplexantes, preces tuas, si quas aliquando nobis duxeris porrigendas, admittere merito teneamur.

Datum Laterani, VII Idus Januarii, pontificatus nostri anno decimo quinto.



CCIX. MAGISTRO ET FRATRIBUS MILITIAE TEMPLI. De eudem re. (Laterani, VI Idus Januarii.)
[Col. 0737C]

Quantum expediat ut vobis et charissimo. in Christo filio nostro regi Hierosolymitano illustri aliisque principibus, etc., usque alieni. Ne igitur vobis in vos ipsos divisis terra eadem, quod absit! amplius desoletur, universitatem vestram monemus, rogamus et exhortamur in Domino, et per apostolica scripta praecipiendo mandamus quatenus regi praedicto contra quoslibet regni sui perturbatores indebitos fideliter et viriliter assistentes, terram ejus et jura sicut vestra propria defendatis, memores quod vestra res agitur paries cum proximus ardet, et dum praefatum nitimini regnum defendere, [Col. 0737D] propriam securitatem noscimini procurare. Nos enim venerabili fratri nostro patriarchae Hierosolymitano, apostolicae sedis legato, nostris damus litteris in mandatis ut vos ad id efficaciter moneat et inducat, et si viderit expedire, per censuram ecclesiasticam sublato appellationis impedimento compellat.

Datum Laterani, VI Idus Januarii, pontificatus nostri anno quinto decimo.

In eumdem modum scriptum est magistro et fratribus Hierosolymitani Hospitalis. In eumdem modum scriptum est comiti Tripolitano.

Super hoc scriptum est patriarchae Hierosolymitano apostolicae sedis legato ut eos ad id efficaciter moneat et inducat, et si viderit expedire, per censuram [Col. 0738A] ecclesiasticam sublato appellationis impedimento compellat.



CCX. PATRIARCHAE JEROSOLYMITANO APOSTOLICAE SEDIS LEGATO ET SUFFRAGANEIS EJUS. Ut populos in regis fide confirment. (Laterani, V Idus Januarii.)

Quanto ex dissensionibus principum et magnatum Jerosolymitanae provinciae graviora saepius discrimina evenisse conspicimus, tanto sollicitius quieti ac paci ejusdem intendere affectamus. Ne igitur propter obitum clarae memoriae . . . reginae uxoris charissimi in Christo filii nostri Jerosolymitani regis illustris aut alia quacunque causa regnum ejus, ad cujus regimen vobis postulantibus est assumptus, [Col. 0738B] a quoquam temere perturbetur, ac per hoc contingat scissuras et scandala in eadem provincia generari, universitati vestrae per apostolica scripta mandamus quatenus universos regni fideles ut in ipsius regis et . . . filiae suae fidelitate firmi stabilesque persistant, sedulis exhortationibus inducentes, rebelles, si qui fuerint, aut alios quoslibet ipsius regis aut regni molestatores indebitos, cum ab eo fueritis requisiti, per censuram ecclesiasticam sublato appellationis obstaculo compescatis. Vos denique, fratres patriarcha et episcopi, super vobis ipsis, etc.

Datum Laterani, V Idus Januarii, pontificatus nostri anno quinto decimo.



CCXI. ILLUSTRI REGI HIEROSOLYMITANO. Hortatur eum ad defensionem terrae sanctae. (Laterani, V Idus Januarii.)
[Col. 0738C]

Venientem ad apostolicam sedem venerabilem fratrem nostrum Sidoniensem episcopum consueta benignitate recepimus, et super obitu clarae memoriae . . . reginae uxoris tuae nobis nuntiato per ipsum paterno tibi condolentes affectu, ea quae idem episcopus super tuis ac regni tui negotiis sollicite ac prudenter, sicut vir providus et fidelis, proposuit coram nobis, quantum decuit curavimus exaudire. Monemus autem serenitatem tuam, rogamus et exhortamur in Domino quatenus sollicite pensans discrimina et jacturas quas Hierosolymitana provincia [Col. 0738D] ex dissensione regum ac principum consistentium in eadem multoties noscitur incurrisse, ad arma contra Christianos movenda non quibuslibet pertraharis injuriis aut ampliandi regni cupidine inciteris, sed in sapientia vincens malitiam, et de regno cogitans sempiterno, ad ea pro quibus natalis soli dulcedinem reliquisti, defensionem videlicet terrae sanctae, tota mente diligenter intendas, nec cautelam in prosperis nec constantiam deserens in adversis; sed omni tempore Dominum benedicens, et petens ab eo ut dirigat vias tuas et omnia consilia tua stabiliat in seipso, qui suos non solum a tribulationis angustia liberat, sed etiam in ipsa tribulatione dilatat, ut timentibus Deum omnia cooperentur in bonum, et cum se consumptos putaverint, [Col. 0739A] ut Lucifer oriantur. Nos vero in proposito gerimus et habemus in votis honores tuos et jura tam in cismarinis partibus quam etiam transmarinis defendere et ad subventionem tuam efficaciter, si desuper datum fuerit, laborare.

Datum Laterani, V Idus Januarii, pontificatus nostri anno quinto decimo.



CCXII. ARCHIEPISCOPO NARBONENSI APOSTOLICAE SEDIS LEGATO, ET EPISCOPO REGENSI, ET MAGISTRO THEDISIO CANONICO JANUENSI. De reconciliatione comitis Tolosani. (Laterani, XV Kal. Februarii.)

[Col. 0739B] Etsi resecandae sint putridae carnes, ne ad partes sinceras corruptionis contagium extendatur, sic tamen caute debet et provide manus medentis apponi ut abscidantur ea cautela corrupta quod sincera per improvidentiam non laedantur. Accepimus sane per litteras et nuntios charissimi in Christo filii nostri Petri illustris regis Aragonum quod postquam adversus provinciales haereticos mandatum apostolicum emanavit, crucesignatis terram ingredientibus vicecomitis Biterrensis, eidem ipsius regis subsidium imploranti tanquam domini specialiter dexteram subtraxit auxilii et omnis consilii remedium denegavit, et ne super hoc Ecclesiae propositum impediret, elegit tunc quibusdam deesse Catholicis, ne adesse commistis haereticis videretur. [Col. 0739C] Unde vicecomes praedictus terram perdidit auxilio destitutus, ad ultimum miserabiliter interfectus [(168) 1Kb] . Tu autem, frater archiepiscope, ac nobilis vir Simon de Monteforti crucesignatos in terram Tolosani comitis inducentes, non solum loca in quibus habitabant haeretici occupastis, sed ad illas nihilominus terras quae super haeresi nulla notabantur infamia manus avidas extendistis, et cum ab hominibus terrarum illarum fidelitatis exegeritis juramenta, et terras sustineatis inhabitare praedictas, haereticos illos existere verisimile non videtur. Dicebant praeterea nuntii supradicti quod sic indifferenter aliena contra justitiam minus provide usurpastis quod vix remanserit comiti memorato castrum [Col. 0739D] Montisalbani et civitas Tolosana.

Inter ea vero quae idem rex sic asseruit occupata, expressis vocabulis designavit terram quam clarae memoriae Richardus Angliae in dotem suae sororis comiti dederat supradicto [(169) 1Kb] , item terras comitis Fuxensis, comitis Convenarum et Gastonis Bearnensis. Deduxit etiam specialiter in querelam quod tu, frater archiepiscope ac nobilis memoratus, licet jam dicti tres comites vassalli regis ejusdem existerent, ab hominibus terrarum quas iidem amiserant petebatis ut juramentum fidelitatis ex ipsis terris alii exhiberent. Adjecit etiam quod eum de [Col. 0740A] praelio Saracenorum obtenta victoria redeuntem comes adiit supradictus [(170) 1Kb] , expositis damnis ei per crucesignatos illatis, imputabat suorum merito peccatorum quod satisfactionem ejus non admittebat Ecclesia, cum partus existeret facere quaecunque sibi possibilia mandaremus; et ne solus tantae confusionis ferret opprobrium, terram, filium et uxorem sororem regis ipsius relinquebat eidem, ut eos, si vellet, defenderet vel permitteret exsulare. Sed quia ex hoc confusio sibi non minima immineret, et poena suos tenere debet actores, nec ultra extendi vindicta quam inveniatur in excedente delictum, humiliter supplicabat Tolosanum comitatum filio memorati comitis reservari, qui nec unquam venit, nec veniet, Deo dante, in haereticae pestis errorem. [Col. 0740B] Promisit praeterea quod tam filium comitis quam etiam comitatum in sua tenebit, quandiu nobis placuerit, potestate, ut circa fidem plenius instrui et moribus faciat melius informari, et Aragonensem totam terram jam dictam committet ut haereticae contagionis sordibus penitus expurgatam ad cultum plene reducat fidei orthodoxae, securitate oblata super iis omnibus observandis quam sedes apostolica decerneret exhibendam. De comite quoque subjunxit quod paratus est agere poenitentiam de commissis, qualem decreverimus injungendam; sive quod partes adeat transmarinas, sive quod sit in Hispania circa frontariam contra gentis perfidiam Saracenae. Caeterum quia negotium arduum est, et multa in ea fuit deliberatione processum, ac per [Col. 0740C] Dei gratiam satis est prosperatum, ne de levi, quod absit! deperire valeret quod multis laboribus est patratum, in ipso non debet sine gravi cautela et maturitate procedi. Quocirca mandamus quatenus in loco securo et apto archiepiscoporum, episcoporum, abbatum, comitum, baronum, consulum et rectorum et aliorum virorum prudentum, quos ad hoc necessarios et idoneos esse videritis, concilio convocato [(171) 1Kb] , et propositis coram eis quae rex proponit et offert, odio, timore, gratia et amore carnalibus omnino postpositis, quae super praemissis provisa et deliberata fuerint in communi, et in quo convenerint omnes, vel pars consilii sanioris, nobis fideliter rescribatis, ut intellecto vestro consilio [Col. 0740D] statuamus quae secundum Deum viderimus statuenda; cum videatur procul dubio expedire ut hoc modo vel alio dictae terrae de rectore idoneo consulatur. Quod si non omnes, etc., duo vestrum, etc. Vos denique, fratres archiepiscope et episcope, super vobis ipsis, etc.

Datum Laterani, XV Kal. Februarii, pontificatus nostri anno decimo quinto.



CCXIII. NOBILI VIRO SIMONI COMITI MONTISFORTIS. Ut restituat ablata vassallis regis Aragonum. (Laterani, XVI Kal. Februarii.)
[Col. 0741A]

[(172) 1Kb] Ex parte charissimi in Christo filii nostri Petri [(173) 1Kb] illustris regis Aragonum per nuntios ejus fuit propositum coram nobis quod tu convertens in Catholicos manus tuas, quibus suffecisse debuerat in homines haereticae pravitatis extendi, per crucesignatorum [(174) 1Kb] exercitum ad effusionem justi sanguinis et innocentum injuriam provocatum terras vassallorum regis ipsius, videlicet comitis Fuxensis [(175) 1Kb] , comitis [(176) 1Kb] convenarum [(177) 1Kb] , et Gastonis Bearnensis [(178) 1Kb] , in ejus grave praejudicium occupasti; licet in eis nec haeretici aliqui habitarent, [Col. 0741B] nec habitatores earum super haereticae pestis errore infamia conspersisset. Asserebant praeterea nuntii regis praefati quod cum ab hominibus terrarum illarum fidelitatis exegeris juramenta, et [Col. 0742A] terras patiaris inhabitare praedictas, eos esse Catholicos tacite confiteris, ut haereticorum abneges te fautorem; vel haereticos te fovere quodam modo respondes, si legitime occupasse terram illorum alleges. Formabant nihilominus ex eo querimoniam specialem quod, dum rex servitio Jesu Christi contra Saracenos [(179) 2Kb] insisteret, et effusioni suum et suorum sanguinem exponeret pro reverentia fidei Christianae, tu bona vassallorum ejus in propria usurpabas, eoque fortius ad depressionem instabas illorum quo minus rex poterat eis opem suae protectionis impendere, vires suas expendens contra Saracenae gentis perfidiam in auxilium populi Christiani. Et cum adhuc rex idem partes suas contra Saracenos intendat armare, ut adversus eos, Deo [Col. 0742B] duce, tanto efficacius possit insurgere quanto majori quoad alios quiete gaudebit, in pace sibi restitui per sedem apostolicam quae vassallorum ejus exstiterant postulabat. Nolentes igitur ipsum suo jure [(180) 13Kb] [Col. 0743A] fraudari nec jam dictum ejus propositum impediri, nobilitati tuae per apostolica scripta mandamus quatenus eidem regi et vassallis ejus terras restituas supradictas, ne ad tuum specialem, non generalem [(181) 1Kb] catholicae fidei, laborasse profectum per retentionem illicitam videaris.

Datum Laterani. XVI Kal. Februarii, pontificatus nostri anno decimo quinto.



CCXIV. NOBILI VIRO SIMONI COMITI MONTISFORTIS. Ut regi Aragonum faciat homagium de civitate Carcassonensi. (Laterani, XVIII Kal. Februarii.)

[(182) 1Kb] Cum ad mandatum sedis apostolicae charissimus in Christo filius noster Petrus illustris rex [Col. 0743B] Aragonum in feudum tibi concesserit Carcassonam [(183) 1Kb] , quam ab eo vicecomes tenuerat Biterrensis, postulabat ut ea sibi faceres quae dictus vicecomes ei suisque praedecessoribus facere consueverat et debebat. Quis vero intentionis nostrae non exstitit quod ei de jure suo per talem feudatarium aliquid deperiret, nec te subtrahere debes illius oneribus in cujus quoad feudum ipsum successisti commodum et honorem, cum possessionum onera mutari de levi non consueverint mutationibus [Col. 0744A] possessorum, quia res cum onere suo transit, per apostolica tibi scripta mandamus quatenus ea dicto regi facere non recuses ad quae memoratus vicecomes tenebatur eidem [(184) 1Kb] ; quoniam quantumcunque te in Domino diligamus, sic tibi nec volumus nec debemus adesse ut ipsi regi deesse in sua justitia videamur,

Datum Laterani, XVIII Kal. Februarii, pontificatus nostri anno decimo quinto.



CCXV. ARCHIEPISCOPO NARBONENSI APOSTOLICAE SEDIS LEGATO. Commendatur ei negotium fidei adversus Saracenos. (Laterani, XVIII Kal. Februarii.)

Cum jam captis vulpeculis demolientibus vineam [Col. 0744B] Domini Sabaoth in Provincia, quam virus infecerat haereticae pravitatis, et instantia bellicae cladis satis per Dei gratiam sit negotium fidei prosperatum, quia causa nunc magis urgens occurrit, expedit ut ad illam manus Christiani populi convertantur. Accepimus siquidem quod rex Saracenorum partes suas armat ad praelium, nitens eo fortius in fidei Christianae cultores insurgere quo lapsu graviore succubuit sub populo Christiano, imo sub Christo causam suam propitio nobis judicio judicante. [Col. 0745A] Terra etiam quae funiculus est haereditatis Dominicae, cum auxilio multum indigeat, expetit et exspectat suffragia populi Christiani. Quia vero frequenter, et quidem frequentius, vires collectae proficiunt in quibus sparsae de levi deficerent, ut Christicolarum generali ac speciali negotio contra Saracenae gentis perfidiam tanto efficacius intendamus quanto minus erimus aliis occupati, fraternitati tuae per apostolica scripta mandamus quatenus habito cum charissimo in Christo filio nostro Petro illustri rege Aragonum et tam comitibus quam baronibus aliisque viris prudentibus, quos ad hoc noveris necessarios, de pace ac treugis sollicito et diligenti tractatu, per pacis foedera vel treugarum firma securitate vallata studeas diligenter toti Provinciae [Col. 0745B] providere; sic quod per indulgentias sedis apostolicae, quae adversus haereticos emanarunt [(185) 1Kb] , Christianum populum non convoces aut fatiges, nisi forte a sede apostolica super hoc mandatum susciperes speciale. Tu denique, frater archiepiscope, super te ipso, etc.

Datum Laterani, XVIII Kal. Februarii, pontificatus nostri anno decimo quinto.



CCXVI. MAGISTRIS LAMBERTO ET JACOBO DE LAUDUNO ET JACOBO DE MAIDEIRES, CANONICIS VIRDUNENSIBUS. De portione congrua presbyterorum parochialium. (Laterani, XVI Kal. Februarii.)

[Col. 0745C] Ad audientiam nostram, dilecto filio N. presbytero significante, pervenit quod cum animarum cura parochianorum ecclesiae de Noerae sit ei commissa, patronis ipsius ecclesiae plena manu recipientibus proventus spectantes ad ipsam, ei tam mediocriter est provisum quod sustentari nequit de assignatis sibi redditibus competenter. Unde cum sit aequitati contrarium ut ecclesiarum patroni bonis ecclesiasticis inebrientur et ministri jejunare cogantur, qui secundum Apostolum suis non tenentur stipendiis militare, discretioni vestrae per apostolica scripta mandamus quatenus dictos patronos ecclesiae memoratae, qui proventus ipsius percipere dignoscuntur, ad supplendum eidem presbytero quod ei deest [Col. 0745D] in beneficio competenti, monitione praevia, per censuram ecclesiasticam sublato appellationis obstaculo compellatis. Quod si non omnes, etc., duo vestrum, etc.

Datum Laterani, XVI Kal. Februarii, pontificatus nostri anno decimo quinto.

In eumdem modum scriptum est eisdem judicibus ut supra pro A. presbytero ecclesiae de Mori, usque commissa, praelato ac patronis ejusdem plena manu, etc., usque competenter. Unde cum sit aequitati contrarium ut ecclesiarum praelati ac patroni bonis ecclesiasticis, etc., usque quatenus dictos praelatum et patronos, etc., usque in finem.



CCXVII. BERTHOLDO ARCHIDIACONO ET ARNULFO ET AUBERTO CANONICIS METENSIBUS. Ejusdem argumenti. (Laterani, XIV Kal. Februarii.)
[Col. 0746A]

Ex parte dilecti filii J. presbyteri ecclesiae de Possessa fuit propositum coram nobis quod cum animarum cura parochianorum ejusdem ecclesiae ipsi canonice sit commissa, de ipsius proventibus ei tam mediocriter est provisum, patronis ejusdem retinentibus sibi decimas aliosque proventus ad ipsam ecclesiam pertinentes, quod nequit ibidem commode sustentari. Unde quia praelati et ecclesiarum patroni bonis ecclesiasticis inebriari non debent et jejunare ministri, qui secundum Apostolum militare suis stipendiis [Col. 0746B] non tenentur, discretioni vestrae per apostolica scripta mandamus quatenus patronos ecclesiae memoratae, etc., ut in alia, usque compellatis. Quod si non omnes, etc., duo vestrum, etc.

Datum Laterani, XIV Kal. Februarii, pontificatus nostri anno decimo quinto.

In eumdem modum scriptum est decano, archidiacono, et cantori Treverensibus pro J. presbytero ecclesiae de Bausci usque provisum, praelato ac patronis ejusdem, etc., usque quatenus praelatum et patronos ecclesiae memoratae, etc., ut in alia, usque in finem.



CCXVIII. EPISCOPO GLASCUENSI. De clericis promotis ab episcopis non suis. (Laterani, X Kal. Februarii.)
[Col. 0746C]

[(186) 1Kb] Adversus quosdam clericos, qui dudum ad sedem apostolicam accedentes, a vicinis episcopis, Castellano videlicet, et Ortano, Sutrino, et Nepesino, temere se fecerunt ad sacros ordines promoveri, gravi fuimus indignatione commoti, pro eo maxime quod quosdam eorum per falsas litteras et Simoniacam pravitatem accepimus fuisse promotos. Unde ordinatores a potestate suspendimus ordinandi, et ordinatis exsecutionem interdiximus ordinum taliter susceptorum. Nuper autem quidam ex ipsis Walterus lator praesentium ad nostram revertens praesentiam, cum magno fletu quotidie non cessabat ad nos opportune, importune clamare, suppliciter obsecrando ut cum eo misericorditer agere dignaremur. Cui diu [Col. 0746D] nos difficiles exhibuimus et severos in tantum quod eidem injunximus ut rediret, nec nos super hoc diutius molestaret. Sed nec sic ab obsecrationis instantia desistere voluit; quo magis repellebatur a nobis, eo magis apud nos ut miseraremur instabat. Ejus denique nos exemplo qui cum iratus fuerit non obliviscitur misereri, rigorem mansuetudine providimus temperandum; cum et ipse, exemplo Jacob luctantis cum angelo, nullatenus nos dimitteret nisi ei benedicere curaremus. Quocirca fraternitati tuae per apostolica scripta mandamus quatenus si praefatus W. de praedictis duobus criminibus canonice se purgaverit, falsitate videlicet litterarum et Simoniaca [Col. 0747A] pravitate, suspensionis sententiam quam in sic promotos protulimus circa ipsum debeas relaxare, ut si alias dignus sit et idoneus, et ei concedere volueris, in tua possit dioecesi celebrare. Ad haec, per dioecesim tuam publice ac districte prohibeas ne quis ulterius se faciat taliter ordinari. Et ne facilitas veniae incentivum tribuat delinquendi, quicunque de caetero taliter fuerit ordinatus, eo ipso se noverit ab ordinis exsecutione suspensum. Tu denique, frater episcope, super te ipso, etc

Datum Laterani, X Kal. Februarii, pontificatus nostri anno decimo quinto.



CCXIX. NOBILI VIRO COMITI TRIPOLITANO. De electione abbatis Sancti Pauli Antiocheni. (Laterani, V Kal. Februarii.)
[Col. 0747B]

Cum secundum Apostolum antiquis patribus omnia contigerint in figura et ad nostram eruditionem sint scripta, per Oziam regem, qui sacerdotum volens officium usurpare suae temeritatis poenam, lepra percussus a Domino, non evasit, manifeste confunditur quorumdam praesumptio laicorum, qui dum negotiis ad personas ecclesiasticas pertinentibus se temere immiscere non metuunt, procul dubio lepram, id est, gravis peccati maculam, non evadunt. Pervenit autem ad audientiam nostram quod cum in ecclesia beati Pauli Antiochensis abbatis electio celebratur, tres facis ab ipsius loci monachis nominari: quorum unum, illum videlicet quem potius [Col. 0747C] acceptaveris, confirmandum praesentas una cum monachis memoratis. Volentes igitur tam tuae saluti quam ejusdem monasterii libertati juxta officii nostri debitum providere, ne ipsorum electioni te de caetero immiscere praesumas, vel impedias quominus eum quem sibi magis utilem reputaverint libere valeant eligere in abbatem, praesentium auctoritate districtius inhibemus.

Datum Laterani, V Kalen. Februarii, pontificatus nostri anno quinto decimo.



CCXX. N. ABBATI ET CONVENTUI SAXIVIVI. Confirmat quoddam arbitrium. (Laterani, X Kal. Februarii.)

[(187) 1Kb] Cum a nobis petitur, etc., usque perducatur [Col. 0747D] effectum. Eapropter, dilecti in Domino filii, vestris justis postulationibus grato concurrentes assensu, arbitrium quod dilectus filius noster Petrus tituli Sanctae Caeciliae presbyter cardinalis inter vos et venerabilem fratrem nostrum Spoletanum episcopum super quibusdam ecclesiis, episcopali jure, possessionibus, oblationibus, decimis, primitis, mortuariis, visitationibus, procurationibus, institutione clericorum et correctione ipsorum, ac rebus aliis rationabiliter promulgavit, sicut in authentico inde confecto, cujus tenorem de verbo ad verbum praesenti jussimus paginae adnotari, plenius continetur, auctoritate apostolica confirmamus et praesentis scripti [Col. 0748A] patrocinio communimus. Tenor autem arbitrii memorati est talis: »Petrus miseratione divina tituli Sanctae Caeciliae presbyter cardinalis omnibus praesentem paginam inspecturis in vero salutari salutem. Cum olim religioso viro N. abbati monasterii Saxivivi et J. procuratori venerabilis patris Spoletani episcopi nos dominus papa concesserit auditorem, idem J. procurator episcopi petiit coram nobis ut Sancti Anastasii de Colle ac Sancti Laurentii de Spoleto ecclesias cum earum possessionibus et fructibus perceptis ex ipsis, nec non etiam cuncta jura episcopalia in omnibus ecclesiis infra notatis, videlicet Sancti Nicolai Interamnensis, Sancti Angeli de Montepublico, Sanctae Trinitatis, Sancti Apollinaris, Sancti Salvatoris de Ensinio, Sancti Laurentii eremitae Cervariae, Sanctae Mariae [Col. 0748B] Montis Caballi, Sancti Venantii de Spello, Sancti Nicolai de Guduliano, Sancti Petri de Flaminiano, Sancti Clementis de Matilia, Sancti Petri de Azan, Sancti Nicolai de Nera, Sancti Nicolai de Menania, Sancti Andreae cum capellis suis; item Sancti Fortunati cum capellis suis, quae sunt Sanctus Euticius Vespiae, Sancta Maria de Primocasu, Sanctus Aegidius, Sancta Lucia de Ferro; item Sancti Martini de Narro, cum medietate capellae Sancti Saviniani de Aiano, in iis, inquam, ecclesiis aliisque rebus et possessionibus quae in dioecesi Spoletana tenentur ab ecclesia Saxivivi, faceremus eidem episcopo restitui et persolvi. Ad haec vero cum abbas donationem episcopi Spoletani, patronorum concessionem, apostolica privilegia, et temporis longaevitatem allegans, [Col. 0748C] petitionem procuratoris episcopi multipliciter excludere niteretur, dilecto in Christo filio Urbevetano archidiacono et conjudicibus suis eadem fuit causa commissa: qui receptis testibus ab utraque parte productis, et confessionibus ac rationibus intellectis, causam ipsam ad examen summi pontificis remiserunt sufficienter instructam. Igitur partibus iterum in nostra praesentia constitutis, cum procurator episcopi eum ad praedicta restitui postulasset, quibus juxta suam assertionem fuerat contra justitiam spoliatus, idem abbas in praefatis ecclesiis ac earum parochiis et capellis diuturno usu et praescriptione longaeva omnem sibi rationem episcopalem acquisitam allegans, procuratori episcopi super praedictis [Col. 0748D] ecclesiis atque rebus imponi silentium postulabat. At quod idem proposuit procurator quod cum ejus intentio communi esset jure fundata, praescriptio temporis opposita ex adverso eam non potuit impedire, cum per suorum depositiones testium probaretur Transaricum, Matthaeum et Benedictum Spoletanos episcopos medio tempore in quibusdam praedictis ecclesiis hospitium recepisse. Iis igitur et aliis quae coram nobis fuere proposita per nos fideliter domino papae relatis, quia procurator ipse non probavit legitime Spoletanum episcopum supradictis rebus, ad quae restitui petiit, spoliatum fuisse, de fratrum consilio super praedictis, quoad possessorium, [Col. 0749A] abbatem absolvit, reservata sibi nihilominus declaratione an petitorio actum fuerit super omnibus supradictis, nisi interim inter partes amicabilis posset compositio provenire. Post haec vero cum partes iterum in nostra comparuissent praesentia, et tam super depositionibus testium quam privilegiis ac instrumentis fuisset fere per biennium disputatum, tandem partes volentes parcere laboribus et expensis, nostro se praecise commiserunt arbitrio, promittentes sub poena centum librarum Perusinarum nostro parere arbitrio in quaestione praedicta. Nos autem utriusque partis voluntate diligentius indagata, et intelligentes quo quaelibet partium foret contenta, a voluntate partium in nullo fere vel modico discordantes, [Col. 0749B] tale duximus arbitrium promulgandum. Videlicet quod episcopus Spoletanus in Sancti Petri de Azano, Sancti Petri de Flaminiano, Sancti Clementis de Matilia, Sancti Nicolai de Nera ecclesiis plenum jus episcopale et habeat et possideat, nec unquam sibi super hoc a monasterio Saxivivi quaestio referatur, juris patronatu in eisdem ecclesiis monasterio reservato. Item praecipimus quod monasterium Saxivivi restituat episcopo Spoletano centum libras Lucanae monetae, in quibus idem episcopus propter suam contumaciam monasterio fuerat condemnatus. Omnes vero reliquas ecclesias enumeratas superius cum possessionibus et capellis suis, oblationibus, decimis, primitiis, mortuariis, visitationibus, procurationibus, institutione clericorum [Col. 0749C] et correctione ipsorum, et aliis pertinentiis suis adjudicamus monasterio Saxivivi, inhibentes episcopo Spoletano ne de caetero in praedictis ecclesiis ac earum clericis et aliis pertinentiis suis ratione episcopalis juris sibi audeat aliquid vindicare vel petere, sed pleno jure ad praedictum pertineant monasterium in futurum. Actum Laterani in palatio domini papae, praesentibus Nucerino et Colimbriensi episcopis et aliis quampluribus clericis, praesentibus etiam Rainaldo vicedomino Spoletanae Ecclesiae et magistro P. Spoletano canonico, et consentientibus, anno ab Incarnatione Domini millesimo ducentesimo decimo tertio, pontificatus vero domini Innocentii papae III anno quinto decimo, [Col. 0749D] septimo decimo Kal. Januarii. Hoc autem omnibus notum fieri volumus, nos ab utriusque ecclesiae capitulo specialiter litteras recepisse se ratum habituros arbitrium sivo concordiam per nos factam.« Nulli, ergo, etc., confirmationis, etc., usque incursurum.

Datum Laterani X Kal. Februarii, pontificatus nostri anno decimo quinto.



CCXXI. MARIAE ILLUSTRI REGINAE ARAGONUM. De causa divortii. (Laterani, XIV Kal. Februarii.)

[(188) 1Kb] Novit ille qui est testis in coelo fidelis, cui omne cor patet, et nullum latet secretum, quod in [Col. 0750A] causa matrimonii quae inter te ac charissimum in Christo filium nostrum Petrum illustrem regem Aragonum virum tuum diutius noscitur agitata, via recta semper incessimus, nec ad dexteram declinavimus vel sinistram. Quod, teste conscientia, in causis facimus universis quae ad nostrum perferuntur examen, cum illius vices, disponente ipso, exerceamus in terris qui justus et justitiam diligens, sine acceptione judicat personarum, nec ignoremus legis divinae mandatum, quo habere pondus et pondus, mensuram et mensuram, quorum utrumque apud Deum est abominabile, prohibemur, et aequa lance causas et merita pensare praecipimur singulorum. Licet igitur inter alios mundi principes praedictum regem, sicut opera ipsa declarans, amplexemur [Col. 0750B] specialis dilectionis affectu, et ad personae ipsius honorem et commodum aspiremus, ubi tamen ad judicii pervenitur examen, in quo nec respicere pauperem nec potentis vultum honorare permittimur, nullam ei vel alii gratiam facere possumus aut debemus; et maxime ubi agitur de matrimonii sacramento, quod ante peccatum in paradiso a Domino institutum, praeter propagationis humani generis fructum, illud ineffabile sacramentum, conjunctionis Christi videlicet ad sanctam Ecclesiam, Dei ad fidelem animam, et ipsius verbi ad humanam naturam, noscitur figurare, Apostolo attestante, qui de bono matrimonii agens, inquit: Ego autem dico, magnum in Christo et Ecclesia sacramentum (Ephes. V). Dudum igitur cum idem rex matrimonium [Col. 0750C] contractum inter te ac ipsum proponeret se habere suspectum, pro eo quod tu ferebaris maritum alium habere superstitem, videlicet nobilem virum comitem Convenarum, ac idem rex prius carnaliter mulierem quamdam cognoverat te ipsam consanguinitatis, ut dicebatur, linea contingentem, et super hoc conscientiae ac saluti suae consuli postularet, causam bonae memoriae Pampilonensi episcopo et Petro de Castronovo et fratri Radulpho monachis Fontisfrigidi, qui duo tunc erant apostolicae sedis legati, nos meniminus commississe. Coram quibus cum lis fuisset super duobus praefatis articulis per partium procuratores legitime contestata, nobili viro Hugone de Turrerubea consanguineo [Col. 0750D] regis tunc matrimonium, ut dicitur, accusante, legatis eisdem iterim ab hac luce subtractis, et episcopo pro suis et Ecclesiae suae negotiis apud sedem apostolicam occupato, causam ipsam venerabilibus fratribus nostris Narbonensi archiepiscopo, tunc Cisterciensi abbati, et Uticensi apostolicae sedis legatis, ac Regensi, tunc officio legationis fungenti, episcopis duximus committendam sub ea forma qua praefato Pampilonensi et suis conjudicibus fuerat ante commissa, nullo in posterioribus litteris addito vel mutato; ut videlicet si appareret legitimus accusator, causam convocatis partibus audientes, eam, si de partium voluntate [Col. 0751A] procederet, fine canonico terminarent; alioquin gesta omnia fideliter conscribentes, ea nobis sub suarum testimonio transmitterent litterarum, praefigentes partibus terminum competentem quo per procuratores idoneos nostro se conspectui praesentarent justum, Deo auctore, judicium recepturae.

Te igitur ac eodem rege, sicut ex actis intelleximus, personaliter in ipsorum judicum praesentia constitutis, rex proposuit memoratus quod tu sibi de jure sociari non poteras foedere maritali; tum quia carnaliter consanguineam tuam ante cognoverat, ex quo sequebatur te sibi forte affinitate conjunctam; tum quia dicto comiti Convenarum adhuc superstiti fueras in Ecclesiae facie matrimonialiter copulata; per quod constabat te cum ipso contrahere [Col. 0751B] nequivisse, cum ab eodem comite separata per judicium Ecclesiae non fuisses. Tu vero ibidem fuisti absolute confessa quod revera patre tuo vivente ac procurante contraxeras cum comite memorato; sed adjecisti quod hujusmodi matrimonium de facto contractum fuerat, non de jure, cum idem comes tibi esset consanguinitate pariter et affinitate conjunctus, et insuper duas haberet uxores tempore quo tecum noscitur contraxisse: ad quae probanda tibi dari terminum postulasti. Et licet fuerit ex regis parte responsum quod tuae super hoc exceptiones recipi non debebant donec esses praefato comiti, cum quo te contraxisse confessa fueras, restituta, nec ipse exceptionibus tenebatur hujusmodi respondere, ad ultimum tamen ita fuit de partium voluntate [Col. 0751C] provisum, ut scilicet salva regi exceptione seu replicatione praedicta, utriusque partis probationes super praemissis articulis audirentur. Postmodum B. Aimerii, quem rex procuratorem in negotio constituerat memorato, de consensu regis tria se obtulit probaturum, scilicet matrimonium prius fuisse contractum inter te ac comitem Convenarum, et matrimonium, si quod fuit inter eumdem comitem et G. filiam A. de Barca, fuisse judicio Ecclesiae separatum antequam te sibi rex idem matrimonialiter copulasset, et filiam comitis Bigorrae uxorem quondam comitis antedicti fuisse praedicto regi consanguinitate conjunctam. Et sic terminus fuit partibus assignatus, facta promissione hinc inde [Col. 0751D] quod alias dilationes non peterent ad proponendum aliud vel probandum. Cumque partes termino constituto in duorum judicum praedictorum praesentia, tertio litteratorie suam excusante absentiam, convenissent, tu proponens te infirmitate gravatam testes tuos medio tempore producere nequivisse, dilationes alias postulasti: quas licet dictus procurator regis assereret tibi non esse ullatenus concedendas, pactionem factam de non petendis dilationibus allegando, ac super hoc fuisset diutius disputatum, tandem de consensu partium concessa fuit sub praefata conditione seu pactione dilatio et terminus assignatus: ad quem cum venisset R. procurator tuus, ac rursus dilationes alias postularet, dicto procuratore regis eas tibi non debere [Col. 0752A] concedi omnimodis contendente, judices ad Montempessulanum una cum ipsis procuratoribus accesserunt, ut ibi, te praesente, negotium tractaretur: ubi cum super dandis vel non dandis dilationibus fuisset a partibus diutius litigatum, tandem dicto procuratore regis adhibente consensum, judices sub conditione praemissa dilationes alias concesserunt, locum et terminum partibus assignantes.

Porro partibus praefixo termino in judicum praesentia constitutis, te absente, tuo tamen procuratore praesente, procurator regis de novo proposuit quod dictus Convenarum comes ipsum regem consanguinitatis linea contingebat, per hoc inter te ac ipsum probare aliam affinitatem intendens; super quo quanquam lis minime contestata fuisset, et convenisset, [Col. 0752B] ut dictum est, inter partes quod aliquid de novo proponere non deberent, judices tamen testes, qui nequaquam juraverant nisi super illis duntaxat articulis super quibus lis fuerat contestata, recipere praesumpserunt. Super quo de ipsorum prudentia non possumus non minari, etsi procurator regis coram nobis multipliciter conatus fuerit demonstrare in hoc articulo legitime fuisse processum. Demum cum probationibus et allegationibus fuisset renuntiatum hinc inde, licet tu quod non opponeres appellationis obstaculum juramento praestito promisisses, quia tamen facultas a nobis sententiam audiendi, si malles, in nostris tibi fuerat litteris reservata, uti volens beneficio earumdem, humiliter [Col. 0752C] postulasti ut ad nos causa remitteretur instructa, praefixo partibus termino competenti. Cujus petitione, sicut jus exigebat, admissa, dicti judices acta omnia, prout a nobis in mandatis acceperant, ad nos sub sigillis suis fideliter transmiserunt. Cum ergo tu et dilectus filius magister Columbus procurator regis, vir utique litteratus, providus et fidelis, ac de sollicita diligentia et diligenti sollicitudine in eodem negotio habita merito commendandus, propter hoc ad nostram praesentiam venissetis, causam in consistorio publico solemniter examinavimus et attente. His igitur quae a partibus prudenter, subtiliter ac fideliter tam super actis in praesentia judicum praedictorum quam coram nobis fuere proposita diligenter auditis et subtili examinatione discussis, [Col. 0752D] quia nobis constitit evidenter quod comes Convenarum praedictus te in distantia tertii et quarti gradus consanguinitatis et affinitatis contingit, et idem comes prius in conspectu Ecclesiae cum nobili muliere Beatrice contraxerat, a qua non est probatum ipsum Ecclesiae fuisse judicio separatum, cum super proposito affinitatis articulo nihil contra te legitime sit probatum, de communi fratrum nostrorum consilio te ab impetitione regis super iis quae in judicium fuere deducta sententialiter duximus absolvendam, te ex eo nequaquam ream esse perjurii decernentes quod causam instructam ad nostram remitti praesentiam postulasti, cum id, sicut est expressum superius, in nostris fuisset tibi litteris reservatum. Nulli ergo omnino hominum liceat hanc paginam [Col. 0753A] nostrae diffinitionis infringere vel eis, etc., usque contraire. Si quis autem, etc., usque incursurum.

Datum Laterani, XIV Kal. Februarii, pontificatus nostri anno decimo quinto.

In eumdem fere modum scriptum est charissimo in Christo filio nostro Petro illustri Aragonum regi. Novit ille qui est testis in coelo fidelis, etc., usque in nostris sibi fuisset litteris reservatum. Monemus igitur serenitatem tuam, rogamus et obsecramus in Domino, celsitudini tuae nihilominus ex animo consulentes quatenus non moleste sustinens nec admirans quod tibi non detulimus contra Deum, sed potius cogitans quod non tam tuae curavimus voluntati consulere quam saluti, ac ideo nostris acquiescens consiliis, quae tibi semper utilia exstiterunt, [Col. 0753B] reginam eamdem in plenitudinem gratiae regalis admissam benigne recipias et maritali affectione pertractes; praesertim cum filium susceperis ex eadem, et sit mulier Deum timens, multa praedita honestate. Unde pro certo speramus multa ex ipsius consortio, maxime si ad Deum respectum habens, ipsam sicut reginam honorifice ac decenter tractaveris, serenitati tuae commoda proventura; cum vir etiam infidelis per fidelem mulierem salvetur, Apostolo attestante. Alioquin nec tu videreris a principio motae litis tuam, prout asserebas, voluisse sanare conscientiam, sed potius sauciare; nec nos, quantumcunque tuae deferre sublimitati velimus, quod Deus conjunxit humana sustineremus praesumptione sejungi. Denique noveris nos venerabilibus fratribus [Col. 0753C] nostris Carcassonensi, Avenionensi, et Aurasicensi episcopis per nostras dedisse litteras in mandatis ut si nostrum super hoc, quod non credimus, neglexeris adimplere mandatum, ipsi te ad id per censuram ecclesiasticam sublato appellationis impedimento compellant.

Datum, ut supra.

In eumdem fere modum scriptum est super hoc eisdem. Novit ille, etc., usque fuisset litteris reservatum. Unde serenitatem regiam rogandam duximus et monendam, per apostolica scripta mandantes, celsitudini ejus nihilominus ex animo consulentes, quatenus non moleste sustinens nec admirans quod ei non detulimus contra Deum, sed potius cogitans [Col. 0753D] quod non tam ejus curavimus voluntati consulere quam saluti, ac ideo nostris acquiescens consiliis, quae sibi semper utilia exstiterunt, reginam eamdem in plenitudinem gratiae regalis admissam benigne recipiat et maritali affectione pertractet; praesertim cum filium susceperit ex eadem, et sit mulier Deum timens, multa praedita honestate. Unde pro certo speramus multa ex ipsius consortio, maxime si ad Deum respectum habens ipsam sicut reginam honorifice ac decenter tractaverit, serenitati ejus commoda proventura; cum vir etiam infidelis per fidelem mulierem salvetur, Apostolo attestante. Alioquin nec ipse videretur a principio motae litis suam, prout asserebat, voluisse sanare conscientiam, sed potius sauciare; nec nos, quantumcunque ei [Col. 0754A] deferre velimus, quod Deus conjunxit humana sustineremus praesumptione sejungi. Ideoque fraternitati vestrae per apostolica scripta mandamus quatenus si rex ipse nostrum super hoc, quod non credimus, neglexerit adimplere mandatum, vos ipsum ad id per censuram ecclesiasticam sublato appellationis obstaculo compellatis. Quod si non omnes, etc., duo vestrum, etc. Vos denique, fratres episcopi, super vobis ipsis, etc.

Datum, ut supra.



CCXXII. LITTERAE AD DOMINUM PAPAM MISSAE PER PETRUM BERMUNDI DOMINUM DE ANDUSIA. De negotio comitis Tolosani. (Andusiae.)

[Col. 0754B] Sanctissimo in Christo Patri et domino suo specialissimo Innocentio Dei gratia summo pontifici Petrus Bermundi filius Bernardi de Andusia, dominus de Salve, obedientissimus et devotissimus miles ejus, salutem et omnimodae devotionis affectum. Cum nos et progenitores nostri homines speciales simus sanctae Ecclesiae Romanae, terramque nostram pro majori parte teneamus ab ipsa, certum censum debentes, et semper fuerimus obedientes et devoti eidem, firmiter credimus et speramus, omni scrupulo dubitationis amoto, quod sanctitas vestra velit omnia jura nostra servare illaesa. Noverit igitur paternitas vestra, Pater sanctissime, quod nos in uxorem habemus quamdam filiam comitis Tolosani, praeter quam idem comes [Col. 0754C] legitimam prolem non habet. Unde terra dicti comitis ad nos melius quam haeredem alium de jure noscitur pertinere. Vestram itaque beatitudinem quanta possumus humilitate deposcimus quatenus Raimundum filium memorati comitis Tolosani ad preces vel potius ad fraudes alicujus supplicantis, imo supplicum Ecclesiae postulantis pro ipso nullatenus instituatis haeredem, si placet, nec eum, quod non sit, sicut legitimum babeatis. Nam, duranto matrimonio legitimo inter matrem uxoris nostrae ac saepefatum comitem ex superinducta sibi attingente in tertio gradu eum ipse comes suscepit; scientes quod non tantummodo jus nostrum periret in institutione illius, verum etiam illa eadem novella plantatio [Col. 0754D] fidei orthodoxae, quae per Dei gratiam et vestram providam sollicitudinem sollicitamque providentiam necnon et devotionem fidelium, qui ad vindicandam injuriam Christi de diversis mundi climatibus arma sumpserunt in nostris partibus, videlicet provincia Narbonensi, pullulare incoepit, suffocaretur penitus, et essent novissima prioribus longe pejora. Quidquid autem vestra sanctitas super iis duxerit statuendum, nos sumus semper parati vestris et Ecclesiae per omnia et in omnibus obtemperare mandatis. Praeterea benignitatem vestram volumus non latere quod Christianissimum virum dominum Simonem comitem Montisfortis, tum obtentu gratiae vestrae, tum suae intuitu probitatis, et longae familiaritatis contractu cum ipso antequam ad [Col. 0755A] partes nostras veniret, curavimus et curamus sincere diligere ac honorare in omnibus et habere ut verum et charum amicum.

Datum Andusiae, in vigilia beati Thomae.



CCXXIII. VERCELLENSI EPISCOPO APOSTOLICAE SEDIS LEGATO, ET ARCHIDIACONO PERGAMENSI. Adversus quemdam falsis litteris utentem. (Laterani, XV Kal. Februarii.)

Coram dilecto filio nostro Angelo Sancti Adriani diacono cardinale, quem magistro B. procuratori praepositi et quorumdam canonicorum plebis de Bripio et Sal. clerico concessimus auditorem, idem proposuit procurator quod cum idem Sal. litteras [Col. 0755B] quasdam sub nomine nostro confectas tam ipsis quam quibusdam exsecutoribus pro assequendo ejusdem Ecclesiae beneficio praesentasset, idem praepositus et canonici litteras ipsas habentes de falsitate suspectas, eas ad nos per proprium nuntium destinarunt: quarum falsitate comperta, dilectis filiis archipresbytero de Nembro et conjudici suo dedimus in mandatis ut tam impetratorem quam eum qui fuerat usus eis punirent secundum constitutionis tenorem quam edidimus ad falsariorum malitiam confutandam [(189) 1Kb] , qui mandatum nostrum fideliter exsequentes, dictum S. ab officio et beneficio perpetuo privaverunt. Propter quod idem apostolicam sedem appellans, non exspectato termino qui fuerat ad prosequendam appellationem praefixus, ad abbatem [Col. 0755C] Sancti Celsi et ejus conjudicem nostras litteras impetravit: qui ejusdem praepositi legitimis exceptionibus non admissis, dictorum judicum sententiam post appellationem ad nos legitime interpositam infirmarunt. Postmodum vero archipresbytero Pergamensi et ejus conjudicibus dedimus in mandatis ut nonobstantibus litteris ad abbatem Sancti Celsi et ejus conjudicem per S. memoratum obtentis, praefatam archipresbyteri de Nembro et conjudicis sui sententiam confirmare vel infirmare curarent, sicut de jure cognoscerent faciendum. Qui causae meritis plenius intellectis, eamdem sententiam confirmarunt; a quorum processu idem S. vel non appellavit omnino, vel appellationem suam non fuit infra tempus [Col. 0755D] legitimum prosecutus. Demum bonae memoriae Gerardus Albanensis electus apostolicae sedis legatus, ad cujus praesentiam partes accesserant, terminum praefixit eisdem, quo cum causa sufficienter instructa nostro se conspectui praesentarent. Sed nuntio praepositi ab Ecclesiae hostibus in itinere praepedito, dictus S. ad cancellarium Mediolanensem et ejus conjudices litteras reportavit, qui pro eo iniquam post appellationem ad nos legitime interpositam sententiam protulerunt. Unde procurator idem humiliter supplicavit ut eorum sententiam irritam decernentes, quod per praefatum archipresbyterum de Nembro et ejus conjudicem fuerat de clerico [Col. 0756A] memorato statutum faceremus firmiter observari. Dictus vero clericus ex adverso respondit quod cum olim in praefata ecclesia, in qua idem a pueritia fuerat titulatus, quaedam praebenda vacaret, idem ne alii conferretur ad audientiam nostram appellans, quemdam qui se dicebat ad sedem apostolicam accessurum rogavit ut super hoc sibi nostras litteras impetraret. Quod sibi litteras praeceptorias et exsecutorias reportante, alteras ecclesiae memoratae capitulo, reliquas vero exsecutoribus praesentavit: quibus ipsas habentibus de falsitate suspectas, idem clericus renuntiavit eisdem, nec earum occasione aliquid fuit actum.

Elapso vero quinquennio praepositus et capitulum ejusdem ecclesiae ipsum Bononiae commorantem liberaliter [Col. 0756B] in canonicum receperunt, ei partem beneficii assignantes. Sed quia postmodum ipsos traxit in causam super quadam pecuniae summa quam solvere tenebantur eidem, ipsi commoti graviter contra eum, praefatas litteras, quibus ipse renuntiaverat, ad nostram praesentiam destinarunt: quas nos falsas esse censentes, dicto archipresbytero de Nembro et conjudici suo dedimus in mandatis ut impetratorem ipsarum et eum qui fuerat usus illis punirent secundum constitutionis memoratae tenorem, qui eum officio beneficioque privarunt. Cumque abbas Sancti Celsi et conjudex ipsius eorumdem sententiam decrevissent irritam et inanem, et archipresbyter Pergamensis et conjudex suus eamdem rursus sententiam confirmassent, tandem post [Col. 0756C] litteras ad praepositum Sancti Leonardi et conjudicem ejus obtentas coram praefato Albanensi electo partes concorditer statuerunt ut certo termino nostro se conspectui praesentarent. Sed cum praepositus nec veniret nec mitteret responsalem diutius exspectatus, causam dicto cancellario Mediolanensi et ejus conjudicibus duximus committendam, qui dictum clericum ab impetitione partis adversae sententialiter absolverunt. Unde clericus idem humiliter supplicavit ut praepositum et canonicos antedictos ab ipsius super hoc molestatione compescere dignaremur. Nos igitur iis et aliis quae coram cardinale praedicto fuere proposita plenius intellectis, quia nobis constitit evidenter quod praefatus S. [Col. 0756D] falsas litteras praesentarat, et ita praesentando fuerat usus illis, quarum falsitas adeo erat evidens et aperta quod etiam cujusque simplicis indagatione poterat deprehendi, eumdem S. duximus in perpetuum beneficio ecclesiae memoratae privandum; praepositum nihilominus, qui postquam jam dictas litteras credidit esse falsas, ipsum recepit in fratrem, a collatione beneficiorum ejusdem ecclesiae suspendentes. Ideoque discretioni vestrae per apostolica scripta mandamus quatenus quod a nobis sententialiter est statutum faciatis per censuram ecclesiasticam appellatione remota firmiter observari. Tu denique, frater episcope, super te ipso, etc.

[Col. 0757A] Datum Laterani, XV Kal. Februarii, pontificatus nostri anno decimo quinto.



CCXXIV. ANDREAE ILLUSTRI REGI HUNGARIAE. Dantur ei induciae ad solvendum votum. (Laterani, III Non. Februarii.)

Oblatis nobis ex parte tua petitionibus, quantum cum Deo possumus grato concurrentes assensu, ad exsequendum votum quo Domino promisisti te ad terrae sanctae subsidium profecturum serenitati tuae triennium indulgemus; infra quod sic te studeas praeparare ut ad magni regis obsequium tu, quasi rex magnus, magnifice proficiscens, dilationis incommodum subventionis commoditate restaures, et sequenti doceas apparatu te non ad voti dilationem [Col. 0757B] emissi sed subventionem plenariam inducias postulasse. De principibus vero tuis non praecessuris te in subsidium terrae sanctae nil ad praesens providimus statuendum, cum adhuc nihil certi de ipsorum proposito teneamus; sed cum opportuno tempore fuerimus requisiti, necessarium consilium apponemus [(190) 1Kb] . Inter venerabiles autem fratres nostros Strigoniensem et Colocensem archiepiscopos concordia grata nobis existit, cum non solum inter eos, sed etiam quoslibet alios, sopiri velimus contentiones et lites. Unde cum, disponente Domino, simus in sede justitiae constituti et omnibus in justitia debitores, neutri eorum, si de jure suo voluerint experiri, negare debemus quod postulat ordo juris.

[Col. 0757C] Datum Laterani, III Non. Februarii, pontificatus nostri anno decimo quinto.



CCXXV. EIDEM. De negotio episcopi Bambergensis. (Laterani, III Non. Februarii.)

Licet Bambergensis episcopus in multis offenderit, nos tamen interventu precum tuarum rigorem justitiae temperantes, venerabili fratri nostro Maguntinensi archiepiscopo, apostolicae sedis legato nostris damus litteris in mandatis ut non procedat adversus eumdem, sed inquisita super facto ipsius, de quo ei mandavimus, plenarie veritate, quidquid invenerit fideliter nobis scribere non postponat, ut circa [Col. 0757D] ipsum secundum quod expedierit procedamus: in quo tuae non erimus deprecationis immemores; nisi forsitan ipse suis excessibus intercessoris affectum impediat, et effectum intercessionis excludat.

Datum Laterani, III Non. Februarii, pontificatus nostri anno decimo quinto.



CCXXVI. MAGUNTINENSI ARCHIEPISCOPO APOSTOLICAE SEDIS LEGATO. Ei dat certa mandata. (Laterani, III Non. Februarii.)

Licet ad depositiones quorumdam episcoporum bono, sicut credimus, zelo processeris, quid tamen [Col. 0758A] super iis secundum justitiae regulam sentiamus per alia scripta nostra tibi directa percipere potuisti. Nuper autem per dilectum filium Othonem decanum de Onoltisbach, virum providum et fidelem, litteras tuae fraternitatis accepimus, et intelleximus inter alia quod super negotio Herbipolensis ecclesiae suggessisti [(191) 1Kb] . Quae autem a nobis idem audierit, ipsius potueris fideli ratione doceri. Caeterum cum, disponente Domino, simus in sede justitiae constituti et omnibus in justitia debitores, negare non debemus alicui quod postulat ordo juris. Unde si forsan ille qui substitutus asseritur et qui dicitur destitutus de jure suo voluerint experiri, praefigas eis terminum competentem quo per se vel responsales idoneos nostro se conspectui repraesentent justum, [Col. 0758B] dante Domino, recepturi judicium

Datum Laterani, III Non. Februarii, pontificatus nostri anno decimo quinto.



CCXXVII. EPISCOPO ET DECANO ET CANTORI PARISIENSIBUS. De relaxando interdicto capellae regiae. (Laterani, IV Kal. Februarii.)

Ex litteris charissimi in Christo filii nostri Philippi illustris regis Francorum accepimus quod venerabilis frater noster Aurelianensis episcopus in capellam regiam de Castro novo supra Ligerim pro suae voluntatis arbitrio interdicti sententiam promulgavit, licet nec tempore inclytae recordationis Ludovici patris ejusdem nec etiam suo fuerit ab aliquo attentatum, ut si forte capellani regalium [Col. 0758C] capellarum excederent, ipsae capellae subjicerentur ecclesiastico interdicto, cum parochialia jura non habeant, et ministris ipsarum rex ipse de proprio faciat necessaria ministrari. Unde quod super hoc episcopus fecerat memoratus, per sedem apostolicam irritari petebat, et ei ne praesumat de caetero talia inhiberi. Quocirca discretioni vestrae per apostolica scripta mandamus quatenus auctoritate nostra sublato appellationis obstaculo praedictam interdicti sententiam relaxetis; cum si forsan capellanus memoratae capellae deliquerit, ut suum poena teneret auctorem, non locus in regis praejudicium, sed ille debuerit interdici. Quod si non omnes, etc., tu, frater episcope, cum eorum altero, etc. Tu denique, [Col. 0758D] frater episcope, super te ipso, etc.

Datum Laterani, IV Kal. Februarii, pontificatus nostri anno decimo quinto.



CCXXVIII. SANCTI JOANNIS ANGELIACENSIS ET SANCTI FLORENTII SALMURIENSIS ABBATIBUS XANTONENSIS ET ANDEGAVENSIS DIOECESUM, ET MAGISTRO STEPHANO DECANO SANCTI HILARII PICTAVENSIS. Varia litis implicitae capita decidit. (Laterani, II Kal. Novembris.)

[(192) 1Kb] Ex litteris venerabilis fratris nostri Pietavensis episcopi nos accepisse noscatis quod cum ipse Walterum canonicum Pictavensem ad personatum [Col. 0759A] ecclesiae de Airaon tunc vacantis praesentatum ab abbatissa Sanctae Crucis de Pictavi, quae se in eadem jus patronatus habere dicebat, admittere noluisset, eo quod idem W. existens Talamundensis decanus, canonicus Engolismensis et Pictavensis et Sanctae Mariae Majoris de Pictavi, et pensionibus beneficiatus quamplurimis, aliam habebat ecclesiam in dioecesi Pictavensi, et abbatissa praefata infra tempus in Lateranensi concilio constitutum personam non curaverit idoneam praesentare, ac praesentando indignum, illa vice jus amiserit praesentandi, de prudentum virorum consilio Philippo pauperi clerico nullum aliud habenti ecclesiasticum beneficium, quem bonae indolis esse suis litteris describebat et per se ac suos valde utilem ecclesiae memoratae, ipsius ecclesiae [Col. 0759B] contulit personatum. Walterus vero praedictus ad Sanctae Radegundis et Sancti Hilarii de Cella priores et magistrum Stephanum Gaschet canonicum Sanctae Mariae Majoris de Pictavi nostras litteras super eadem ecclesia impetravit: quas procuratores episcopi in modum exceptionis proposuerunt in eorum praesentia non valere, pro eo quod impetratae fuerant tali falsitate suggesta et tali veritate suppressa qua tacita vel expressa impetrari minime potuissent. Asseruerat enim in sua narratione W. quod dictam ecclesiam fuerat canonice assecutus, cum non esset institutus per episcopum, nec etiam praesentatus propter causas praedictas, et quia non erat talis persona cui deberet parochialis ecclesiae [Col. 0759C] cura committi, cum non posset ad sacerdotium promoveri. Veritatem quoque dicebant eumdem suppressisse W. eo quod suppresso nomine decanatus, et de beneficiis quibus abundat non habita mentione, super minori beneficio litteras impetravit, et quia si dixisset quod eidem nequiret Ecclesiae in persona propria deservire, qui alii quam habet residentiam non exhibet corporalem, a sede apostolica tale non potuisset obtinere mandatum. Praeterea in tenore litterarum illarum de illis indulgentiis mentio non fiebat quibus episcopo concessimus memorato beneficiatos compellere clericos personaliter in suis Ecclesiis deservire, et non compelli ad curam animarum admittere aliquos qui non possint in Ecclesiis continue residere. Contra judices siquidem exceptiones [Col. 0759D] ad declinandum eorum judicium fuere propositae a procuratoribus episcopi supradicti. Contra priorem Sanctae Radegundis videlicet, quod inimicus episcopi et persecutor existens, eodem tempore adversus eumdem arduam causam super patrimonio suo et feodis habebat: qui mortalem reputabat episcopum inimicum, sicut in litteris ab eo ad dilectum filium Hug. archidiaconum Bituricensem transmissis apparet; et ob hoc potissime quod quidam de clericis suis ipsius auctoritate denuntiarunt ipsum priorem prioratum et praebendam obtinuisse per Simoniacam pravitatem. Magistrum quoque Stephanum Gaschet procuratores episcopi recusabant, eo quod in causa quadam ardua et famosa, in qua de furto et perjurio et amissione feodi [Col. 0760A] secundum terrae consuetudinem agebatur, B. avunculo suo praestando patrocinium assistebat contra ipsum episcopum et Ecclesiam Pictavensem; quia cum nondum esset exorcista, in causis episcopi, qui quasi columna est Ecclesiae, tam inferior non deberet pro judice residere; maxime cum indifferenter ad omne munus manus extendens, a laicis vili conductus salario consueverit opponere se contra justitiam ecclesiis, viduis, orphanis et pupillis. Unde timebat episcopus ne corruptus muneribus a semita justitiae deviaret; quia si Deum pro modico in miserabilibus personis offendit, pro multo non praeteriret episcopum inoffensum, sui adversarii concanonicus et amicus specialis existens.

Et quia suspecti et inimici judices esse non debent, [Col. 0760B] cum procuratores praedicti ad haec probanda non potuerint a praenominatis judicibus arbitros obtinere, quos cum instantia postulabant, tam pro episcopo quam pro dicto Philippo ad sedem apostolicam appellarunt, episcopum, clericos suos, dignitatem episcopalem et totum episcopatum, nec non et praescriptam ecclesiam de Airaon sub nostra protectione ponentes. Unde ipsi judices post appellationem interpositam et bis a procuratoribus episcopi, cum citabatur ad judicium, innovatam, et post mandatum prioris de Partiniaco veteri et suorum conjudicum delegatorum nostrorum mandantium primis judicibus ut eidem supersederent negotio quousque per collationem litterarum de judicum [Col. 0760C] priorum et posteriorum jurisdictione constaret, talem tulerunt sententiam in episcopum memoratum, quod nec suspendere posset, nec excommunicare subjectos, nec procurationes exigere ab eisdem; quam posteriores judices propter causas praedictas multorum usi consilio decreverunt irritam et inanem, et primos judices, eo quod processum impediebant ipsorum, et ea quae attentaverant revocare nolebant, licet ipsi parati essent quae medio tempore fecerant retractare, excommunicationis sententiae subjecerunt. Proponebatur etiam contra priorem sanctae Radegundis praedictum quod ipse odii fomite, non zelo justitiae, suos induxit conjudices ut in episcopum ferrent sententiam supradictam, subditis ne impenderent episcopo reverentiam debitam [Col. 0760D] inhibentes. Ex quo gravis immineret jactura toti dioecesi Pictavensi; quia tyranni, raptores, incendiarii, et alii pestilentes per Pictaviam debacchantes non possent coercitionis debitae freno compesci, si restringerentur in tantum jurisdictionis episcopalis habenae. Fuit etiam propositum coram nobis quod cum nominatus episcopus personaliter ad sedem apostolicam accessisset, nobis humiliter supplicavit ut Sanctae Radegundis et Sancti Hilarii de Cella priores et abbatem Novi monasterii, qui nimia familiaritate conjuncti eum persequebantur injuste, inhiberemus de caetero dari judices contra ipsum: quod tunc ad preces ipsius episcopi, sicut ejus nuntius proponebat, in cancellaria nostra fecimus inhiberi. Unde cum de hoc nulla fieret mentio, [Col. 0761A] dicebat litteras non valere, nec aliquam jurisdictionem habere in ipso priores superius praenotatos.

Propter haec igitur et alia nuntius episcopi supplicavit ut ea quae post appellationem ad nos legitime interpositam a primis judicibus fuerant attentata faceremus in irritum revocari. Ex adverso W. litteras prioris Sanctae Radegundis et conjudicum suorum exhibuit, qui dicebant quod dictus episcopus citatus legitime ab eisdem, licet per procuratorem quasdam exceptiones fori declinatorias opponeret, quas ratione praevia iidem judices frivolas judicarunt laborans tamen contumacia evidenti, noluit propositis respondere; sed post multarum citationum edicta praescriptam Ecclesiam Philippo de Calciata, lite pendente, conferre praesumpsit, et cum praefati [Col. 0761B] episcopus et Philippus ad judicium citarentur, ut tam super principali quam translatione rei litigiosae in alium fieret quod deberet, episcopo per se vel responsalem idoneum minime comparente, Philippus die sibi statuta comparuit, et intentione ipsius W. proposita respondit in jure quod per episcopum Pictavensem auctoritate Lateranensis concilii fuerat eamdem Ecclesiam assecutus, et ad ejus instantiam indulto ei termino super collatione illius Ecclesiae plenius respondendi, nec venit, nec curavit mittere responsalem. Unde iidem judices malitiam episcopi attendentes, quia ipsorum jurisdictioni nimis contumaciter illudebat, ut ad standum juri aliqua poena compellerent quem monitis et exspectationibus plurimis et multis edictis peremptoriis [Col. 0761C] inducere non valebant, talem in eum sententiam protulerunt, ut interim nec procurationes posset exigere a subjectis, nec suspendere, nec excommunicare subjectos; subjectis ejusdem nihilominus inhibentes ne ipsi super iis aliquatenus obedirent, donec ipse plene satisfaceret de praemissis. In Philippum autem pro sua contumacia interdicti sententiam promulgarunt: pro quo cum ad abbatem de Absia et suos collegas, commensales et ministeriales episcopi, sub forma sumpti quaedam litterae a nobis super eadem Ecclesia emanassent, primi judices, quia in secundis litteris de prioribus ac de processu negotii et de episcopo actoris vel rei nomine mentio non fiebat, et quia per suggestionem [Col. 0761D] falsi fuerant impetratae, cum ipsarum data praecederet diem quo ipse Philippus primo comparuit coram eis, abbati et collegis suis inhibuere praedictis ne in eadem causa procederent donec plena fieret collatio litterarum. Ipsi vero scriptum authenticum exhibere nolentes, in tantam insaniam proruperunt quod sententiam in episcopum latam de facto, cum de jure non possent, irritam temere nuntiantes, in primos judices excommunicationis sententiam fulminarunt.

Unde cum propter impedimenta hujusmodi primi judices mandatum nostrum exsequi non valerent, generaliter omnes illos qui eos super processu illius causae impedire praesumerent excommunicationis vinculo subjecerunt, ad generalem synodum nihilominus [Col. 0762A] accedentes, ut praemissis omnibus coram multis jurisperitis expositis, et innocentiam suam ostenderent, et tam episcopi quam illorum qui pro judicibus se gerebant malitiam et sententiam quam in episcopum tulerant publicarent, Verum idem episcopus, W. de Sablolio praepositus, Hugo Levini, magistri I. Gabart et Ar. de Mogon. et P. Acelini canonici Pictavenses et quidam alii sui complices in synodo clamorem et strepitum excitantes, litteras nostras multoties incipiente lectore, quoties Innocentius episcopus dicebatur, vocem ejus tantis clamoribus confundebant quod aliorum audientia perturbata, mandatum apostolicum poterat vix audiri garcionibus et ministerialibus episcopi, qui cum gladiis et fustibus ad synodum venerant, insultantibus [Col. 0762B] in eosdem, et paratis litteras apostolicas de manibus ipsorum eripere ac in eos manus injicere violentas. Propter quae iidem judices episcopum pontificali officio suspendentes, W. et acclamatores alios excommunicationis vinculo innodarunt. Sed episcopus, suspensione contempta, ordines solemniter celebravit, et exsequi sicut prius officium pontificale praesumit. At Joannes Lavini canonicus Pictavensis in litteras judicum praesentatas capitulo Pictavensi bis expuit impudenter, ac Marcus clericus de mandato Hugonis Levini magistrum Stephanum Gaschet unum de judicibus supradictis, cum non haberent ipsi judices alium qui auderet litteras praesentare, ab ecclesia violenter ejiciens, postmodum de equo projecit in terram. Ad haec W. supradictus [Col. 0762C] adjecit quod tempore praesentationis ipsius episcopus ei vel abbatissae nihil opposuit nisi quod in ecclesia de Airaon medietas patronatus spectabat ad ipsum. Dixit etiam quod praenominatus Philippus, cui, pendente lite, fuit ecclesia praescripta collata, insufficiens est ad curam animarum habendam, et parentes ejusdem ipsam ecclesiam et monasterium Sanctae Crucis multis injuriis et damnis affligunt. Super aliis autem exceptionibus tam contra ipsum quam contra judices ab episcopo per litteras suas oppositas sic respondit, quod licet se minime justificare praesumat, nihil tamen ei obviat de canonicis institutis quin valeat ad sacerdotium promoveri; nec in confessione vel administratione [Col. 0762D] decanatus, nec quando diaconatus officio publice fungebatur in Ecclesia Pictavensi, aliquid objecit eidem episcopus supradictus. Sed nec indulgentias praelibatas ipsi opponere posset, quibus per abusum faciendo contrarium tacite renuntiasse videtur, multis clericis pluribus beneficiis abundantibus in parochialibus ecclesiis curam animarum committens, licet non deserviant in eisdem, nostris indulgentiis in charis ejus robur amittentibus firmitatis, et in illis rigorem servantibus a quibus aliquid nititur extorquere. Contra priorem quoque Sanctae Radegundis nullam causam habebat tempore quo praedicta quaestio sub ejus et suorum conjudicum erat examine ventilanda; sed paratus fingere causas, ut se causae subtraheret, adversus ipsum dixit [Col. 0763A] habiturum se quaestionem et magistrum Stephanum Gaschet vilem esse personam et inimicum ipsius, cujus patrocinio et consilio contra suum archiepiscopum usus fuerat paulo ante: a quibus et tertio conjudice procuratores episcopi minime appellarunt, nec se promiserunt exceptiones propositas probaturos, et nullam fecerunt de eligendis arbitris mentionem. De suspensione quidem ipsius episcopi dixit gravem non imminere jacturam, cum ipse non intendat compescere sed confovere tyrannos, noxios relevans, et opprimens innocentes. [(193) 1Kb] Addidit etiam quod cum episcopus fuerit ab officio pontificali suspensus, per parochiales ecclesiae Pictavensis urbis sententia publicata, ipse divina celebrare praesumit in animae suae dispendium et ecclesiasticae [Col. 0763B] disciplinae contemptum. Unde petebant ut jure abbatissae praefatae, cum in nullo peccasse probetur, illaeso servato, praedictam sententiam faceremus usque ad satisfactionem condignam firmiter observari, violatores ipsius et indulgentiarum nostrarum ac alios qui manus in judicem temerarias injecerunt, abbatem quoque de Absia et complices ejus propter ea quae in judices praesumpserunt tali poena plectentes quod alii per impunitatis fiduciam talia de caetero non attentent.

Auditis igitur et intellectis iis et aliis quae fuere proposita coram nobis, praenominato Waltero propter solam multitudinem beneficiorum quae noscitur obtinere super ipsa ecclesia de Araon silentium [Col. 0763C] duximus imponendum; jure monasterii Sanctae Crucis praedicti super repraesentatione alterius, amoto Philippo, qui, lite pendente, sine praesentatione patroni obtinuit eamdem ecclesiam minus juste, illaeso servato. Episcopo vero, ut observet in aliis quod in dicto Waltero voluit observare, interdicimus ne conferat parochialem ecclesiam alicui ecclesiasticum beneficium obtinenti, nisi illud voluerit resignare; et si vobis constiterit ipsum fuisse praefatis indulgentiis nostris abusum, ipsarum beneficio privetis eumdem. Abbatem quoque de Absia, priorem de Partiniaco veteri, et cantorem Sancti Hilarii Pictavensis, qui sic contra praefatos judices temere processerunt, ab officio suspendentes quousque per sedem apostolicam misericordiam valeant [Col. 0763D] obtinere, Marcum clericum, si manus injecit, ut dicitur in unum de judicibus violenteas, et H. Levini, si de mandato ipsius hoc exstitit attentatum, excommunicatos publice nuntietis, et faciatis ipsos ab omnibus arctius evitari donec passo injuriam satisfecerint competenter et cum vestrarum testimonio litterarum nostro se conspectui repraesentent. Super strepitu vero et clamore in synodo factis ut nostrarum litterarum lectio et processus impediretur judicum praedictorum, inquisita diligentius veritate, si ex hoc in episcopo culpam agnoveritis, ipsum a collatione ordinum suspendatis, cum post sententiam judicum praedictorum ob hoc in ipsum prolatam ordines praesumpserit celebrare, ut in quo deliquisse [Col. 0764A] dignoscitur, puniatur. Testes autem qui fuerint nominati, etc. Quod si non omnes, etc., duo vestrum, etc.

Datum Laterani, II Kal. Novemb., pontificatus nostri anno decimo quinto.



CCXXIX. CAPITULO BEATI MARTINI TURONENSIS. De immunitate monasterii Bellimontis. (Laterani, II Idus Februarii.)

Olim causam quae inter vos ex parte una venerabilem fratrem nostrum archiepiscopum Turonensem super jurisdictione in monasterio Bellimontis ex altera vertebatur ad nos ab examine dilectorum filiorum abbatis de Eleemosyna Carnotensis dioecesis Aurelianensis decani et S. de Bero canonici [Col. 0764B] Carnotensis, delegatorum nostrorum per appellationem delatam, S. Cantori et H. majori et O. de Graciaco archidiaconis Bituricensibus sub certa forma duximus committendam. Interim autem abbatissa de Bellomonte per suas nobis litteras intimante quod cum archiepiscopus supradictus sibi jurisdictionem indebitam in ipso monasterio usurparet, ac ipsa propter hoc ad sedem apostolicam appellasset, et archiepiscopus, ejus appellatione contempta, in eam et communicantes eidem excommunicationis sententiam protulisset, jam dictis posterioribus judicibus nostris dedimus litteris in mandatis ut ipsam abbatissam ad cautelam juxta formam Ecclesiae absolventes, et injungentes eidem [Col. 0764C] quod injungendum de jure videretur, eam super quibusdam in quibus asseruerat per dictum archiepiscopum se gravatam non paterentur per ipsum vel per alios indebite molestari, audituri postmodum et fine canonico decisuri si quis esset alius inter partes scrupulus quaestionis. Cujus auctoritate rescripti cum partes fuissent in eorum praesentia constitutae, abbatissa juxta mandatum apostolicum absoluta, idem archiepiscopus eam et conventum sui monasterii super jurisdictione quam in eodem se proponebat habere per easdem litteras reconvenit. Tandem post altercationes plurimas et diversas archiepiscopus et capitulum Turonense ex una parte, abbatissa et conventus Bellimontis ex altera, et vos, contra quos memoratus archiepiscopus coram eisdem [Col. 0764D] judicibus proposuerat per alias litteras antedictas quod jurisdictionem impediebatis quam habebat in monasterio praenotato, ut litium circuitus vitaretur, adinvicem convenistis ut sine omni cavillatione litis contestatio fieret super libellis hinc inde circa dicti monasterii jurisdictionem oblatis. Lite quidem coram eis legitime contestata, et testibus productis a partibus coram dilectis filiis magistro B. concanonico vestro, eorumdem auctoritate judicum, ipsi judices ad nos instructum negotium volentibus partibus remiserunt.

Procuratoribus itaque partium in nostra praesentia constitutis, et attestationibus quas judicum sigillis inclusas recepimus publicatis. pro parte archiepiscopi [Col. 0765A] et capituli Turonensis fuit propositum coram nobis quod cum monasterium Bellimontis infra Turonensis archiepiscopatus limites concludatur, tam in eo quam in abbatissa jurisdictionem episcopalem habebat archiepiscopus memoratus, et ea tam ipse usus fuerat quam praedecessores ipsius. Unde procuratores archiepiscopi et capituli proponebant quod cum esset suae partis intentio de jure communi fundata, et per depositiones testium probaretur quod electionem Math. abbatissae monasterii Bellimontis Turonensis archiepiscopus confirmasset, et munus benedictionis impendisset eidem, ipsamque obedientiam, reverentiam et subjectionem manu posita super altare archiepiscopo impendisse, ac archiepiscopum consecrasse altare, nec non [Col. 0765B] publice praedicasse in ecclesia Bellimontis, et alia etiam esse probata quae ad jurisdictionem episcopalem spectare noscuntur, petebant in hoc jure ac sua possessione archiepiscopum conservari, et nec per abbatissam vel moniales Bellimontis seu per vos turbetur ei hoc jus et usus jurisdictionis, sed uti libere permittatur. Ad haec ab W. et Matthaeo abbatissae ac monialium Bellimontis et ecclesiae vestrae procuratoribus fuit ex adverso responsum quod archiepiscopus et Ecclesia Turonensis nihil praelationis vel jurisdictionis in monasterio habebant eodem, et si quando aliquibus idem archiepiscopus fuit usus quae jurisdictionis existere viderentur, eis abutendo usus fuerat, et per injuriam usurpando. [Col. 0765C] Propter quod querebamiui tam vos quam abbatissa et moniales praefatae, cum ad ecclesiam vestram monasterium ipsum, sicut asserebatis, pleno jure spectaret, proponentes per depositiones vestrorum testium docuisse quod moniales ipsius monasterii obitum abbatissae vobis denuntiant, petentes licentiam eligendi, et canonicis auctoritate vestra praesentibus, abbatissae celebratur electio, quae a vobis postmodum confirmatur, et cantor incipiens Te Deum laudamus, personam installat electam, cui de mandato vestro promittunt obedientiam moniales, vobis praesentantes eamdem quae in capitulo jurat Ecclesiae vestrae obedientiam, subjectionem et reverentiam Gallicis verbis, promittens de se conquerentibus exhibere jus etiam coram vobis quoties [Col. 0765D] fuerit requisita, et a vobis curam recipit abbatiae ac baculum pastoralem, chrisma, oleum et ignem novum in pascha, quorum interdictum moniales observant et correctionem admittunt. Unde se asserentes de iis et aliis quae ad jurisdictionem et usum jurisdictionis pertinent plene probasse, ab impetitione archiepiscopi et Eeclesiae Turonensis absolvi petebant. Hoc etiam in petitionem procuratores vestri specialiter deduxerunt, ut cum ecclesia vestra plena jurisdictione in eodem monasterio usa fuerit et utatur, archiepiscopus et capitulum Turonense possessionem eidem non turbent, sed ipsam ea pacifice uti permittant; praesertim cum bonae memoriae Alexander papa praedecessor noster eidem jus suum recognoverit in monasterio Bellimontis, quaedam, [Col. 0766A] salva sedis apostolicae auctoritate nec non ecclesiae vestrae canonica reverentia et thesaurarii justitia, ipsi monasterio indulgendo.

Nos igitur auditis iis et aliis quae fuere proposita coram nobis, cum archiepiscopus et capitulum Turonense adversus abbatissam et monasterium Bellimontis de suo jure docuerint, quoad possessorium judicium, quo tantum actum est inter partes, abbatissam et conventum monasterii praenotati de fratrum nostrorum consilio condemnantes, inhibemus eisdem ne impediant archiepiscopum Turonensem in eodem monasterio eis uti quae jurisdictionis episcopalis existunt. Caeterum cum inter archiepiscopum et capitulum Turonense ex parte una et vos ex altera interdicto uti possidetis vel ad instar potius [Col. 0766B] illius interdicti actum sit in hac causa, quia plura capitula et magis ad rem facientia plenius et evidentius probavistis, vos in eo cognovimus potiores. Quapropter vos ab impetitionibus archiepiscopi et capituli Turonensis absolventes, archiepiscopo et capitulo inhibemus ne turbent vobis possessionem in monasterio Bellimontis, sed iis quae ad jurisdictionem spectare noscuntur vos in eodem libere uti permittant, quaestione proprietatis tam archiepiscopo et Ecclesiae Turonensi contra ecclesiam vestram quam abbatissae ac conventui Bellimontis contra archiepiscopum et capitulum Turonensis Ecclesiae reservata. Nulli ergo, etc., diffinitionis et inhibitionis, etc., usque incursurum.

[Col. 0766C] Datum Laterani, II Idi. Februarii, pontificatus nostri anno decimo quinto

In eumdem fere modum scriptum est super hoc archiepiscopo et capitulo Turonensi, verbis competenter mutatis.

In eumdem fere modum scriptum est super hoc episcopo Aurelianensi et abbati de Curia Dei Aurelianensis dioecesis, et decano Sancti Aniani Aurelianensis, verbis competenter mutatis, usque reservata. Quocirca discretioni vestrae per apostolica scripta mandamus quatenus quod a nobis est sententialiter diffinitum faciatis per censuram ecclesiasticam sublato appellationis obstaculo inviolabiliter observari. Quod si non omnes, etc., duo vestrum, etc. Vos denique, frater archiepiscope ac fili abbas, super vobis [Col. 0766D] ipsis, etc.

Datum Laterani, Idibus Februarii, pontificatus nostri anno decimo quinto.



CCXXX. SENONENSI, ROTOMAGENSI, TURONENSI, ET BURDEGALENSI ARCHIEPISCOPIS, ET EORUM SUFFRAGANEIS. Scribitur pro monasterio Vindocinensi. (Laterani, XVI Kal. Martii.)

Licet apostolatus officium nos universis generaliter constituat debitores, religiosis tamen personis, et locis praesertim quae ad sedem apostolicam nullo pertinent mediante, sollicitudinem tenemur et curam impendere specialem. Sane dilecti filii abbas et conventus Vindocinenses nostris auribus intimarunt quod cum possessiones, homines et ecclesias habeant [Col. 0767A] in dioecesibus vestris, super quibus plerumque a multis indebite molestantur, vos molestatores eorum, prout ad vos pertinet, compescere non curatis, quinimo latas in eos interdicti et excommunicationis sententias nulla sibi satisfactione impensa relaxatis interdum in eorum praejudicium et gravamen: quod tanto molestius ferimus quanto ipsos nostrae considerationis intuitu deberetis in sua justitia benignius confovere. Ideoque fraternitati vestrae per apostolica scripta praecipiendo mandamus quatenus hujusmodi latas pro eis sententias absque congrua satisfactione relaxare nullatenus praesumentes, de malefactoribus suis singuli per vestras dioeceses, quoties ab ipsis vel eorum nuntiis fueritis requisiti, eisdem curetis justitiae plenitudinem exhibere; mandatum [Col. 0767B] nostrum taliter impleturi quod illud sibi sentiant profuisse, et nos super hoc providere aliter non cogamur. Vos denique, fratres archiepiscopi et episcopi, super vobis ipsis, etc.

Datum Laterani, XVI Kal. Martii, pontificatus nostri anno decimo quinto.

In eumdem modum scriptum est Carnotensi, Aurelianensi, Cenomanensi, Andegavensi, Pictavensi, et Xantonensi episcopis.



CCXXXI. ABBATI MONASTERII SANCTAE MARIAE SILVAE MAJORIS, EJUSQUE FRATRIBUS TAM PRAESENTIBUS QUAM FUTURIS REGULAREM VITAM PROFESSIS IN PERPETUUM. De confirmatione privilegiorum. (Laterani, Kal. Decembris.)
[Col. 0767C]

Quoties a nobis petitur quod religioni et honestati convenire dignoscitur, animo nos decet libenti concedere, et petentium desideriis congruum suffragium impertiri. Eapropter, dilecti in Domino filii, vestris justis postulationibus clementer annuimus, et praefatum monasterium, in quo divino mancipati estis obsequio, ad exemplar felicis recordationis Lucii et Coelestini Romanorum pontificum praedecessorum nostrorum, sub beati Petri et nostra protectione suscipimus et praesentis scripti privilegio communimus. In primis siquidem statuentes ut ordo monasticus, qui secundum Deum et beati Benedicti Regulam in eodem monasterio noscitur institutus, perpetuis ibidem temporibus inviolabiliter observetur. Praeterea [Col. 0767D] quascunque possessiones, quaecunque bona idem monasterium impraesentiarum juste ac canonice possidet, aut in futurum concessione pontificum, largitione regum vel principum, oblatione fidelium, seu aliis justis modis, praestante Domino, poterit adipisci, firma vobis vestrisque successoribus et illibata permaneant: in quibus haec propriis duximus exprimenda vocabulis: Locum ipsum in quo praefatum monasterium situm est, cum omnibus pertinentiis suis; in eadem villa, ecclesias Sancti Petri et Sancti Joannis, grangias ad ipsum monasterium pertinentes, scilicet Malforat cum terra de Bunasse, grangiam de Daniaco et de Carenzac cum ecclesia de Narizan, grangiam de Fongravosa et Sancti Nicolai de Genizaco et de Montfarto cum pertinentiis [Col. 0768A] earum. Decimas, molendina, colonos et homines, quae specialiter ad monasterium vestrum spectant. Prioratus quoque de Senon, de Sancto Lupo, de Castelleto, de Avaron, de Cronhon, de Foncambalada, de Madiraco, de Lopiac, de Belabat, de Banhals, de Benaugias veteri, de Guibon, de Aguliaco, de Ardeniaco, de Darvaco cum omnibus pertinentiis eorumdem prioratuum; ecclesias etiam de Spineto, de Camiac, de Sancto Leone, de Montiniaco, de Corbeliaco, de Sancto Sidonio, de Plazaco, de Sancto Germano de Campetez; prioratus quoque Sancti Andreae de nomine Domini, de Podio Dodon. cum ecclesiis suis, Sancti Christophori et Sancti Severini, prioratum Sancti Martini et Sancti Saturnini de Boenes, et Sancti Vincentii de Porreto, et Sancti [Col. 0768B] Laurentii de Scaras, et Sancti Joannis de Campanhas cum omnibus pertinentiis eorum. Quidquid habetis apud Brojam et Ialam domum de Artelea, de Montelauri, ecclesiam et decimam de Villanova cum omnibus pertinentiis suis. In Xantonensi dioecesi prioratum Sancti Nicolai de Roiano, furnum et terram contiguam burgo Sancti Petri, villam de Castellars, sicut concluditur duabus viis, cum grangia et agriculturis; terras, vineas et redditus quos habetis in insula quae dicitur Oleron. Molendinum vobis in mari collatum a Joanne Martin.; vineas vobis collatas ab Arnaldo Viverevult, vineas de Valera, prioratus Sanctae Mariae de insula quae est in Averto, et de Praifornel cum possessionibus eorum. In Vasatensi dioecesi ecclesiam de Brana cum aliis [Col. 0768C] possessionibus vestris; prioratus Sancti Joannis de Blaniaco et Sancti Petri de Castet cum ecclesia sua de Siurac; prioratus de Rius, de Sorraco, de Coriaco, de Fescals, de la Gardera, de Viaco, de Linguon cum omnibus pertinentiis eorum, et prioratum de Bellofonte. In Petragoricensi dioecesi prioratus Sancti Martini, Campi Martini, et de Scaurniaco, et de Prisone, et Sancti Ulrici, et Sancti Nicolai de Gorson, de Lopehac, cum ecclesia sua de Murzac; prioratus Sancti Saturnini de Puteo cum ecclesiis suis Sanctae Mariae de Belpojet et de Punacio; prioratum de Lavernhia cum ecclesiis suis Sancti Martini de Cumbis et de Croisa; prioratum Sancti Pastoris cum ecclesiis sibi pertinentibus, et prioratum [Col. 0768D] de Atenac et de Nausis cum omnibus pertinentiis eorum, et de Siuriaco cum pertinentiis suis. In Agennensi dioecesi prioratum Sancti Antonini cum ecclesia Sanctae Rufinae, et de Runaut, et Maureliaco, et Sanctae Mariae de Culturis; prioratus Sancti Silvestri de Peno, Sancti Petri de Guntaldo, de Escassafort, cum ecclesiis et aliis pertinentiis suis; prioratus etiam de Manuforti, de Calesu, Sancti Caprasii de Savarzac, Sanctae Mariae de Lafita, et de Caus Beosa cum ecclesia ejus Sancti Andreae, cum omnibus pertinentiis eorum. In Caturcensi dioecesi monasterium monialium, scilicet Pomaredus, cum prioratibus, ecclesiis et aliis possessionibus suis; salvitatem de Blancafort. In Auxitanensi dioecesi prioratum Gavarretus cum decima et censu totius villae, furnis [Col. 0769A] et aliis possessionibus suis; prioratus de Leucader, de Malvezi, de Gilo, de Perquer, de Boga, del mont de Caneux, de Seuguer. In regno Aragonum prioratus de Rosta, de Pintan, de Unocastello, de Exera, de Pradella, de Alcala, cum ecclesiis, decimis et aliis possessionibus suis. In Lincolniensi dioecesi in Anglia prioratum de Boroella cum pertinentiis suis. In Cameracensi dioecesi, abbatiam Sancti Dionysii de Brocares cum ecclesiis, decimis, et aliis pertinentiis suis. In Suessionensi dioecesi prioratus Sancti Leodegarii et Sancti Pauli de Nemore et Bellaevallis. In Laudunensi dioecesi prioratum Girei, et Sanctae Probae, et de Lapion. In Remensi dioecesi prioratum de Noveio cum pertinentiis suis. In Catalaunensi dioecesi prioratum Chantici. In Senonensi [Col. 0769B] dioecesi prioratum Neronis villae cum pertinentiis suis. In Aurelianensi dioecesi prioratum de Semeio cum ecclesiis suis Sancti Joannis de Eureis et Sancti Symphoriani de Camblois. Sane novalium vestrorum quae propriis manibus aut sumptibus colitis, sive de nutrimentis animalium vestrorum nullus a vobis decimas exigere vel extorquere praesumat. Liceat quoque vobis clericos vel laicos liberos et absolutos e saeculo fugientes ad conversionem recipere et eos absque contradictione aliqua retinere.

Cum autem generale interdictum terrae fuerit, liceat vobis clausis januis, exclusis excommunicatis et interdictis, non pulsatis campanis, suppressa voce, divina officia celebrare. In parochialibus autem ecclesiis quas habetis liceat vobis sacerdotes eligere [Col. 0769C] et dioecesano episcopo praesentare: quibus, si idonei fuerint, episcopus animarum curam committat, ut ei de spiritualibus, vobis autem de temporalibus debeant respondere. Chrisma vero, oleum sanctum, consecrationes altarium seu basilicarum, ordinationes monachorum vel clericorum qui ad sacros fuerint ordines promovendi, a dioecesano suscipietis episcopo; siquidem catholicus fuerit, et gratiam atque communionem apostolicae sedis habuerit, et ea vobis gratis et absque pravitate aliqua voluerit exhibere. Alioquin liceat vobis quemcunque malueritis catholicum adire antistitem, qui nostra fretus auctoritate, quod postulatur indulgeat. Ad haec, praesenti decreto statuimus ut, obeunte te nunc ipsius [Col. 0769D] loci abbate vel tuorum quolibet successorum, nullus ibi qualibet subreptionis astutia seu violentia praeponatur nisi quem fratres communi consensu vel fratrum major pars consilii sanioris secundum Dei timorem et beati Benedicti Regulam providerint eligendum. Inhibemus quoque ne infra terminos parochiarum vestrarum ecclesiam vel oratorium sine assensu dioecesani episcopi et vestro quisquam aedificate praesumat, salvis tamen privilegiis apostolicae sedis. Libertates praeterea et immunitates a felicis recordationis Alexandro papa praedecessore nostro, sive ab archiepiscopis, a ducibus Aquitaniae, nec non et aliis illius terrae baronibus monasterio et hominibus vestris pietatis et religionis consideratione indultas ratas habentes, [Col. 0770A] auctoritate apostolica confirmamus, statuentes ut sicut ab eisdem praedecessoribus nostris statutum fuisse dignoscitur, nulla ecclesiastica saecularisve persona habitatores vestros ad arma compellere vel indebitas exactiones ab eis extorquere praesumat. Sepulturam praeterea ipsius loci liberam esse decernimus, ut eorum devotioni et extremae voluntati qui se illic sepeliri deliberaverint, nisi forte excommunicati vel interdicti sint, nullus obsistat, salva tamen justitia illarum ecclesiarum a quibus mortuorum corpora assumuntur. Decernimus ergo ut nulli omnino hominum fas sit praefatam Ecclesiam temere perturbare, aut ejus possessiones, etc, usque profutura, salva sedis apostolicae auctoritate et dioecesani episcopi canonica justitia. Si qua igitur [Col. 0770B] in futurum ecclesiastica saecularisve persona hanc nostrae constitutionis paginam sciens, etc., usque subjaceat ultioni. Cunctis autem eidem loco sua jura, etc., usque aeternae pacis inveniant. Amen.

Datum Laterani, per manum Joannis Sanctae Mariae in Cosmidin diaconi cardinalis, S. R. E. cancellarii, Kal. Decemb., indictione prima, Incarnationis Dominicae anno 1212, pontificatus vero domini Innocentii papae III, anno quinto decimo.



CCXXXII. ABBATI ANIANENSI. De relevanda paupertate monasterii. (Laterani, III Idus Februarii).

Ex susceptae nobis imminet officio servitutis ut cum ecclesiarum omnium curam Domino susceperimus [Col. 0770C] disponente, ad illarum gravamina relevanda specialiter intendamus quae apostolico noscuntur amplius praesidio indigere. Cum igitur, sicut accepimus, monasterium tuum adeo sit in temporalibus diminutum ut tibi et fratribus Domino servientibus in eodem in vestitu et victu de ipsius proventibus providere non possis, auctoritate praesentium liberam tibi concedimus facultatem ut sacristiam et ecclesias monasterii memorati, quae a monachis seu clericis saecularibus detinentur, ad manus tuas de consensu conventus vel majoris et sanioris partis ipsius appellatione remota valeas legitime revocare; quatenus de ipsarum proventibus provideatur fratribus competenter, ut releventur etiam onera debitorum. [Col. 0770D] Tu denique, fili abbas, super te ipso, etc.

Datum Laterani, IV Kal. Februarii, pontificatus nostri anno quinto decimo.

Scriptum est super hoc abbati Sancti Willelmi, et priori et sacristae de Salve Lodovensis et Nemausensis dioecesum, sic. Cum dilecto filio abbati Sancti Salvatoris Anianensis duxerimus concedendum ut sacristiam et ecclesias monasterii sui, quae a monachis seu etiam clericis saecularibus detinentur, etc., usque revocare, nec non ipsius monasterii possessiones et alia quae a praedecessoribus suis vel aliis illicite alienata invenerit vel distracta, discretioni vestrae per apostolica scripta mandamus quatenus, si qui super hoc contradictores apparuerint vel rebelles, vos ipsos, cum ab eo fueritis requisiti, ratione praevia per censuram [Col. 0771A] ecclesiasticam appellatione postposita compescatis. Quod si non omnes, etc., duo vestrum, etc. Tu denique, fili abbas, super te ipso, etc.

Datum III Idus Februarii, pontificatus nostri anno decimo quinto.



CCXXXIII. GANTUARIENSI ARCHIEPISCOPO S. R. E. CARDINALI ET [(194) 1Kb] COEPISCOPIS SUIS CUM IPSO PARITER EXSULANTIBUS. Eos consolatur in afflictione.

Omne gaudium existimare debetis cum in tentationes varias incideritis, eorum exemplo qui gaudentes ibant a conspectu concilii, quoniam digni sunt habiti contumelias pro nomine Jesu pati. Beati namque sunt illi qui persecutionem propter justitiam patiuntur; quoniam cum probati fuerint, accipient [Col. 0771B] coronam vitae, quam repromisit Deus diligentibus se. Fidelis enim est Deus, qui suos fideles non patitur supra posse tentari, sed facit in tentatione proventum. Nam quod facit flagellum grano et fornax auro, id efficit persecutio viro justo, qui ratione fidei, ex qua vivit, similis est grano sinapis, quod quanto plus tunditur, tanto fortius inardescit, ut probatio suae fidei multo pretiosior fiat auro, quod per ignem non consumitur, sed probatur. Vos ergo, fratres, non deficiatis in tribulationibus vestris, quas pro libertate ac justitia Ecclesiae toleratis; quoniam in servis suis Dominus consolabitur, qui misericordiarum est pater et totius consolationis est Deus, in gaudio meti faciens quod in lacrymis seminatur. Ipse quidem post nubilum facit serenum, et post tempestatem [Col. 0771C] tranquillum. Ipse post lamentationem et fletum, gaudium et exsultationem inducit; qui lucem creavit post tenebras, et post vesperam fecit mane; quoniam ad vesperum demorabitur fletus, et ad matutinum laetitia. Quod ille bene noverat qui dicebat: Convertisti planctum meum in gaudium mihi; praecinxisti me laetitia, ut cantet tibi gloria mea, et non compungar (Psal. XXIX). O quantae mercedis est apud Deum, quantae laudis est apud homines, spiritualia temporalibus anteferre, ut temporalia spiritualibus postponantur! Exsilium sustinere pro patria, pro divitiis paupertatem, injuriam pro honore, pro quiete laborem! Verum attendite diligenter quid ille gloriosus martyr et pontifex vester pertulerit pro hac [Col. 0771D] causa, et intelligetis pro certo quod in vestro certamine ipsius est martyrium innovatum, imo ipsius agonis palma vobis est feliciter reservata, qui ducem certaminis tanquam fortis athletae sequimini ad triumphum. Nisi enim hujus causae is esset effectus, quae utilitas in sanguine suo, qui gladiis effusus est impiorum? Non enim sub altari Dei frustra clamat anima interfecti propter verbum Domini et propter testimonium quod habebat, voce magna dicendo: Usquequo, Domine sanctus et verus, non judicas, et vindicas sanguinem meum de iis qui habitant super terram? et dictum est illi ut requiesceret modicum adhuc tempus, donec impleantur conservi [Col. 0772A] (Apoc. VI): quod ad vos sano potest intellectu referri, qui conservi ejus existitis, servitutem exsequendo divinam, ut sponsam Christi a servitute liberetis humana. Quia non sumus filii ancillae, sed liberae, qua libertate nos unigenitus Dei Filius liberavit.

Interrogate, quaeso, conscientiam ipsi vestram, nisi respondeat ipsa vobis quod tolerabilius est honorabilem persecutionem extra patriam sustinere quam in patria perpeti vilissimam servitutem, longe profecto pejorem sub Pharaone in luto et latere sustinebat. Et nunc induratum est cor Pharaonis, nec dimittet Israeliticum populum nisi tandem in manu valida, ut post sordes Aegypti sacrificet Domino in deserto. Confidite, fratres, quod idem Deus per alterum [Col. 0772B] Moysem liberabit populum suum de servitute novi Pharaonis in manu forti; et cum fuerit mirabiliter liberatus, cantabit Domino gloriose quod equum et ascensorem projecit in mare, qui Deum sibi non posuit adjutorem, sed in sua praevaluit vanitate; qui gloriatur cum male fecerit, et in pessimis rebus exsultat; qui factus est sicut equus et mulus, in quibus nullus est intellectus; ita in reprobum sensum datus ut cor ejus commutatum sit ab humano, eique cor ferae sit datum, ut de ipsius conversione pene penitus desperetur, nisi eum misericorditer et mirabiliter in virum alium ille mutet qui vocat impios et non sunt et de lapidibus suscitat filios Abrahae; aut gravior illi vexatio tribuat intellectum, si forte oculos suos levet in coelum et sensus suus illi [Col. 0772C] reddatur et Altissimo benedicat. Nos sane, qui ex intimo cordis affectu passionibus vestris compatimur et doloribus condolemus, non cessamus extendere manus nostras et in virga percutere donec vos liberet Dominus in mirabilibus suis: quod non in longinquum futurum esse credimus et speramus. Et licet cogitatum vestrum jactare debeatis in Deum et sollicitudinem vestram in illum projicere qui non deserit sperantes in se nec de sua misericordia praesumentes, ne tamen ipsum fortasse tentetis si cooperari negligatis eidem, satagite operari, quantum juste ac honeste potestis, cum omni diligentia et cautela, nihil de contingentibus omittentes, ut ille vos et in praesenti et in futuro remuneret pro cujus [Col. 0772D] gloria et honore graves et grandes suffertis injurias et pressuras. Mittimus autem vobis litterarum rescriptum quas nuntiis nostris pro pace reformanda tribuimus praesentibus interclusum.



CCXXXIV.



JOANNI ILLUSTRI REGI ANGLIAE, SPIRITUM CONSILII SANIORIS. De negotio archiepiscopi Cantuariensis.

[(195) 1Kb] Auditis verbis nuntiorum tuorum, qui ad nostram praesentiam pervenerunt, etsi non illa nobis ex parte tua sufficienter obtulerint quae sunt ad satisfactionem [Col. 0773A] sufficientia competentem super multis et magnis injuriis et jacturis quas longo jam tempore intulisti Ecclesiae Anglicanae contra divini nominis gloriam et apostolicae sedis honorem, in periculum animae ac dispendium famae tuae, adhuc tamen experiri volentes utrum te revocare possimus ab errore ad veritatem, ecce tibi benedictionem et maledictionem proponimus, ejus exemplo qui per Moysem famulum suum benedictiones et maledictiones proposuit filiis Israel, ut eligas quam malueris, vel benedictionem, si satisfeceris, ad salutem, vel maledictionem, si contempseris, ad ruinam. Licet enim quasdam nobis litteras destinaveris, quibus asseruisti habiturum te ratum quidquid abbas de Belloloco et frater A. Marcel et alii quatuor nuntii [Col. 0773B] tui super negotio Cantuariensis Ecclesiae agerent coram nobis, quia tamen ex iis nonnisi tres ad nostram pervenere praesentiam, ii sine aliis nihil facere poterant secundum earumdem continentiam litterarum. Praeterea non agitur tantum de negotio Cantuariensis Ecclesiae, sed totius Ecclesiae Anglicanae, quam impie persequendo niteris ancillare: propter quod anathematis meruisti vinculo innodari. Ii vero tres nuntii nobis ad ultimum obtulerunt quod secundum illam formam satisfacere promittebas quam per dilectos filios Pandulphum subdiaconum et fratrem Durandum familiares nostros tibi curavimus destinare. Verum cum per te steterit quo minus secundum eamdem formam pax fuerit reformata, et postea pejora prioribus attentaveris, nos ad eam, [Col. 0773C] quae pro majori parte gratiam continebat, minime jam tenemur, cum ipsa gratia reddideris te indignum. Ut autem vincamus in bono malum et omnem tibi excusationis materiam auferamus, adhuc eam parati sumus servare, si usque ad Kalendas Junii proxime venturas per juramenta quatuor baronum tuorum jurantium [(196) 1Kb] , te praesente ac mandante, in animam tuam, et per patentes tuas litteras repromiseris quod eam fideliter et efficaciter adimplebis secundum expositiones et explanationes quas ad omnis dubitationis scrupulum removendum duximus adhibendas, et infra eumdem terminum hoc totum significaveris per tuas patentes litteras venerabili fratri nostro Stephano Cantuariensi archiepiscopo [Col. 0773D] et qui cum eo sunt episcopis suis. Alioquin ejus exemplo qui populum suum de servitute Pharaonis in manu valida liberavit, Anglicanam Ecclesiam in forti brachio de servitute tua studebimus liberare; praedicentes nunc tibi veraciter et constanter quod si pacem recipere, cum vales, non vis, cum volueris non valebis, eritque inutilis poenitentia post ruinam; sicut per eorum exempla potes cognoscere qui diebus istis similia praesumpserunt. Formam vero quam praefatis nuntiis nostris injunximus praesentibus tibi litteris mittimus interclusam.



PACIS ET RECONCILIATIONIS LEGES. (Laterani, III Kal. Martii.)
[Col. 0774A]

[(197) 1Kb] Expositiones autem et explanationes sunt istae. In primis itaque solemniter et absolute jurabis stare mandatis nostris coram legato vel delegato nostro super omnibus pro quibus a nobis excommunicatus existis, et veram pacem ac plenam securitatem praestabis venerabilibus fratribus Stephano Cantuariensi archiepiscopo, Willelmo Londoniensi, Eustachio Eliensi, Aegidio Herefordensi, Jocelino Bathoniensi, et Huberto Lincolniensi episcopis, ac dilectis filiis priori et monachis Cantuariensibus, Roberto quoque filio Walteri, et Eustachio de Vesci, nec non caeteris clericis et laicis hoc negotium contingentibus, praestando simul coram eodem legato vel [Col. 0774B] delegato nostro publice juramentum quod ipsos cum suis nec laedes nec laedi facies aut permittes in personis et rebus, eisque omnem indignationem dimittes, et in gratiam tuam eosdem recipies, ac bona fide tenebis, quodque praefatos archiepiscopum et episcopos non impedies nec permittes aut facies impediri quo minus ipsi libere suum exsequantur officium, et plena suae jurisdictionis auctoritate, prout debent, utantur; et super iis tam nobis quam ipsi archiepiscopo et singulis episcopis tuas patentes litteras exhibebis, faciens ab episcopis et comitibus ac baronibus tuis, quot et quos praefati archiepiscopus et episcopi postulaverint, juramenta et patentes eorum litteras exhiberi quod ipsi bona fide studebunt ut haec pax et securitas firmiter observetur. Et [Col. 0774C] si forte (quod Deus avertat), per te ipsum vel alios contraveneris, ipsi pro Ecclesia contra violatores securitatis et pacis mandatis apostolicis inhaerebunt, tuque perpetuo custodiam vacantium Ecclesiarum amittes. Quod si forte nequiveris eos ad hanc ultimam juramenti partem inducere, videlicet quod si per teipsum vel alios contraveneris, ipsi pro Ecclesia contra violatores securitatis et pacis mandatis apostolicis inhaerebunt, tu propter hoc nobis ac Romanae Ecclesiae per tuas patentes litteras obligabis omne jus patronatus quod habes in Ecclesiis Anglicanis. Omnes autem litteras quae pro securitate praedictorum sunt exhibendae praefatis archiepiscopo et episcopis ante suum ingressum in Angliam destinabis. [Col. 0774D] Si vero tibi placuerit, saepefati archiepiscopus et episcopi praestabunt, salvo honore Dei et Ecclesiae, juratoriam et litteratoriam cautionem quod ipsi nec per se nec per alios contra personam vel coronam tuam aliquid attentabunt, te illis praedictam securitatem et pacem illibatam servante. De ablatis autem plenam restitutionem et de damnis recompensationem sufficientem omnibus impendes, tam clericis quam laicis universis ad hoc negotium pertinentibus, non solum rerum, verum etiam libertatum, eisque libertates redditas conservabis, archiepiscopo quidem et episcopo Lincolniensi a tempore suae confirmationis [Col. 0775A] [(198) 1Kb] , aliis autem a tempore discordiae inchoatae.

Nec obstabit aliqua pactio vel promissio seu concessio quominus et damna recompensentur et restituantur ablata tam vivorum quam etiam defunctorum. Nec de ablatis aliquid retinebis praetextu servitii quod tibi debuerit impendi; sed postea tibi debita pro servitio recompensatio tribuetur; statimque facies omnes quos detines clericos absolute dimitti ac restitui propriae libertati, et etiam laicos qui occasione hujus negotii detinentur. Incontinenti quoque post adventum illius qui te debebit absolvere facies de parte restitutionis ablatorum octo millia librarum legalium sterlingorum, pro persolvendis debitis et faciendis expensis, nuntiis praedictorum [Col. 0775B] archiepiscopi et episcoporum ac monachorum Cantuariensium assignari sine impedimento quolibet per tuam potestatem ad eos libere deferenda, ut expediti revertantur in Angliam honorifice revocati, videlicet Stephano Cantuariensi archiepiscopo duo millia et quingentas libras, Willelmo Londoniensi episcopo septingentas et quinquaginta libras, Eustachio Eliensi mille et quingentas libras [(199) 1Kb] , Aegidio Herefordensi septingentas et quinquaginta libras, Jocelino Bathoniensi septingentas et quinquaginta libras. Huberto Lincolniensi septingentas et quinquaginta libras, priori et monachis Cantuariensibus mille libras. Sed protinus absque mora postquam pacem istam duxeris acceptandam resignari facies [Col. 0775C] archiepiscopo et episcopis, et clericis ac Ecclesiis universis in manibus nuntiorum vel procuratorum ipsorum omnia immobilia [(200) 1Kb] cum administratione libera eorumdem, et in pace dimitti Interdictum etiam vulgariter utlagatio nuncupatum, quod proponi fecisti contra personas ecclesiasticas, publice revocabis, protestando per tuas patentes litteras archiepiscopo tribuendas id ad te de personis ecclesiasticis nullatenus pertinere, quodque illud de caetero contra personas ecclesiasticas non facies promulgari. Revocabis praeterea utlagationem laicorum ad hoc negotium pertinentium, et remittes hominia quae post interdictum ab ecclesiarum hominibus recepisti praeter regni consuetudinem et ecclesiasticam libertatem. Si vero super damnis vel [Col. 0775D] ablatis aut eorum quantitate vel aestimatione quaestio fuerit de facto suborta, per legatum aut delegatum nostrum receptis probationibus publice terminetur. Et his omnibus rite peractis, relaxabitur sententia interdicti. Super caeteris autem capitulis si quae fuerint dubitationes subortae, de quibus merito valeat dubitari, nisi per legatum vel delegatum nostrum de partium fuerint voluntate sopitae, ad nostrum referantur arbitrium, ut quod super iis decreverimus observetur. Remittimus igitur ad tuam regalem praesentiam praefatum subdiaconum et familiarem nostrum Pandulphum, nobis et fratribus nostris merito suae probitatis acceptum, fideliter consulentes [Col. 0776A] ut his quae tibi ex parte nostra suggesserit omni dubitatione postposita benevolum impertiaris assensum.

Datum Laterani, III Kal. Martii, pontificatus nostri anno quinto decimo.



FORMA QUIDEM EST TALIS: DILECTIS FILIIS PANDULPHO SUBDIACONO ET FRATRI DURANDO FAMILIARIBUS NOSTRIS.

Illam gerimus de vestra discretione fiduciam ut secure vobis ardua negotia committamus, pro certo sperantes quod ea secundum Deum ad honorem et profectum apostolicae sedis curabitis promovere. Quocirca discretioni vestrae per apostolica scripta praecipiendo mandamus quatenus proficiscentes in Angliam una cum venerabili fratre nostro Wintoniensi [Col. 0776B] episcopo et dilecto filio priore Conventrensi vel eorum altero, si forsan ambo interesse non possent, regis praesentiam adeatis monentes et exhortantes eumdem efficaciter et prudenter ut Deo et Ecclesiae satisfaciat secundum formam subscriptam inter nos et nuntios suos multimoda deliberatione provisam. Ipse quidem cum suas patentes litteras vobis tradiderit, et vos nostras patentes litteras sibi tradatis secundum capitularis tenorem quod ei pridem direximus sub alphabeto distinctum, vobisque tradimus ad cautelam. Sed si rex maluerit ut nec ipse tradat hujusmodi litteras suas vobis, nec vos tradatis hujusmodi litteras nostras sibi, acquiescatis eidem; et sic cum praedictis episcopo et priore vel eorum altero, recepto ab eo publice [Col. 0776C] juramento quod super iis pro quibus de mandato nostro excommunicatus existit nostris mandatis absolute parebit, tu, fili subdiacone, beneficium ei absolutionis impendas, reconcilians eum ecclesiasticae unitati; ac deinde recipientes ab eo tam pro venerabili fratre nostro Cantuariensi archiepiscopo quam pro coepiscopis ejus et monachis Cantuariensibus ac omnibus aliis ad hoc negotium pertinentibus plenam securitatem ac idoneam cautionem per honorabiles nuntios faciatis eos in Angliam revocari; quibus idem rex omnem rancorem et indignationem remittat; ac recepto a praefato archiepiscopo juramento quod a suis praedecessoribus consuevit illius progenitoribus exhiberi, universa ei [Col. 0776D] concedat et tradat et faciat ab eo pacifice possideri quae ad ipsum pertinere noscuntur, ita quod super ablatorum restitutione ac recompensatione damnorum satisfactionem plenariam tam ipsi quam aliis universis faciat exhiberi; et sic tu relaxes sententiam interdicti. Si vero circa horum aliquid de quo merito valeat dubitari quidquam emerserit quaestionis, nostro reservetur mandato; injungendo super hoc ipsi regi ex debito praestiti juramenti ne propter hujusmodi dubium relaxatio interdicti nimium differatur. Testes autem qui super eo fuerint nominati, si se gratia, odio vel timore subtraxerint quo minus perhibeant testimonium veritati, [Col. 0777A] ad hoc per censuram ecclesiasticam appellatione remota compellas; quatenus inquisita et cognita veritate, si quid super ablatorum restitutione vel recompensatione damnorum propter quaestionem subortam remanserit imperfectum, per apostolicum tandem mandatum consultius impleatur. Quod si forte praefatus rex infra mensem praescriptam formam non duxerit acceptandam, sed in sua maluerit duritia perdurare, vos ex tunc recedentes ab ipso, significetis ex parte nostra praedictis archiepiscopo et episcopis ut negotium Ecclesiae, prout melius poterunt, persequantur, vosque non differatis ulterius ad nostram praesentiam remeare.



CCXXXV. CAPITULO MELPHIENSI Ut alium episcopum eligant. (Laterani, III Kal. Februarii.)
[Col. 0777B]

Aures habuit et non audivit, nares et non odoravit, ille qui praefuit et obfuit Ecclesiae Melphiensi, cum operum ejus clamores, qui usque ad nos in longinquo insinuatione clamosa communis fere opinionis vallata testimonio pervenerunt, in proximo noluerit intelligere ut bene ageret, comparatus jumentis insipientibus, et similis illis effectus, et nostrae commonitionis surdus auditor, inter virtutum odorem et fetorem non discreverit vitiorum. Acceperamus siquidem olim qualiter R. tunc Melfiensis episcopus, si episcopus, dici debet quem opera mercenarium [Col. 0777C] exibueruut, non pastorem, habitus fuerat de bonae memoriae Jacobi praedecessoris sui morte suspectus, quid et qualiter post obitum illius proprio firmaverat juramento, et contra id venerat quod jurarat, quomodo tandem in sua fuerat electione processum, qualiter etiam illa quam in oculis populi ad publicae infamiae testimonium detinebat, in die consecrationis ejus enixa, et libidinis testem produxerat, et quasi recentis ediderat incontinentiae argumentum, et quomodo alius qui post eum venerat et descenderat ex eodem, ante ipsum factus est presbyter, ante patrem ascendens filius ad altare. Nos autem erga ipsum tanta patientia sumus usi quod qui poteramus descendere ac [Col. 0777D] videre utrum clamor qui ad nos de ipso ascenderat, opere compleretur, et respondente facto sermoni, vibrare ultionis gladium in eumdem, virgam correctionis remisimus, rigorem judicii suspendentes, et affectu ei patris spiritualis exhibito, ipsi charitative monitionis manna porreximus praegustandum. Et ne quid de contingentibus omittere videremur, oblatum nobis infamiae suae libellum sibi duximus transcribendum, audita suis oculis admoventes, ut ingressus conscientiae suae judicium, idem sibi testis et judex existens, humiliatus et poenitentiam sic apud se caderet quod resurgeret apud Deum. Ipse vero, tanquam aspis surda, quae vocem non exaudit incantantium sapienter, usque adeo nostros projecit [Col. 0778A] post sua terga sermones quod, sicut postmodum nostris fuit auribus intimatum, deposita pene penitus modestia pastorali, carnem et sanguinem sapiens, filium voluptatis et sanguinis, et alias prorsus indignum et moribus onerosum, dignis et honorabilibus praetulit officio cantoriae; sicque factus est post episcopum primus inter alios excellentia dignitatis qui meritis novissimus existebat, et primi praerogativa virtutum facti sunt novissimi beneficii qualitate. Nepotibus quoque suis vagientibus in cunabulis, licet ad plus vix valentibus balbutire, nedum quod in ecclesia legerent vel cantarent, nisi forte legat balbutiens expedite, ac dulces choro concinentium resonet vagiens melodias, majores praebendas tribuit et beneficia meliora; portantibus [Col. 0778B] aliis pondus diei et aestus, et istis ubi non seminaverunt metentibus plena manu.

Haec autem licet se promiserit correcturum sub fidei sponsione, faciens tamen ad ulteriora processum, imo magis excessum, tam vos quam alios clericos praebendis et beneficiis praetermisso juris ordine spoliavit, et contra Turonensis statuta concilii, quod sectionem inhibet praebendarum, dividebat et divisas conferebat praebendas, non secundum rationis judicium, sed pro suae arbitrio voluntatis. Sponsalia sane, nisi de solvenda sibi pecunia praecederent sponsiones, contrahi prohibebat, ac factus in templo Domini venditor columbarum, qui nummulariorum mensas evertere debuisset, opibus, non operibus, pensatis in subditis, in collatione [Col. 0778C] beneficiorum et aliorum quae juris spiritualis existunt, non quid exigeret meritum, sed quid munus suggereret attendebat, ut qui plus de temporalibus in stateris ejus dolosis posset appendere, plus de spiritualibus reportaret; sicque ad Simonem Magum imitatione Simoniacae pravitatis accessit quod a Simone Petro penitus visus est discessisse. In iis autem et aliis quae licet in publicum malitia sua prodiderit, nos tamen fastidio subticemus, in patientia supportavimus, illi locum veniae reservantes, ut si forsan actus suos reformaret in bonum, sibi nostra clementia ignosceret, ne periret. Sed ipse gratia nostrae benignitatis abusus, ut nos acrius provocaret, Ottoni reprobo et maledicto, nec pulsatus precibus, [Col. 0778D] nec sufficienti metu commotus, Melfiensem subdidit civitatem; factusque proditione praecursor, cives quos revocasse debuerat praevenit temere ad jurandum, imo potius dejurandum (cum dici non debeat juramentum per quod justitia laeditur, fides alii debita violatur, et cujus adhuc manus, ut verbis cujusdam solitae locutionis utamur, de recenti juramento calebat quod charissimo in Christo filio nostro Frederico illustri regi Siciliae paulo ante praestiterat), traxit post se plurimos ad ruinam, et excommunicato praedicto tanto principalius inter alios regni praelatos adhaesit quanto plus aliis ab Ecclesiae devotione ac memorati regis fidelitate recessit [(201) 1Kb] . Porro ut poena revocaret a culpa quem [Col. 0779A] culpa traxit ad poenam, et sentiret fulgura qui tonitrua non timebat, venerabili fratri nostro Murano episcopo nostris dedimus litteris in praeceptis ut ipsum ab officio pontificali suspendens, firmiter eidem injungeret quod infra tres menses nostro se conspectui praesentaret; alioquin ex tunc eum vinculo excommunicationis astringens, vobis ex parte nostra praeciperet ut provideretis Ecclesiae vestrae ac vobis personam idoneam canonice in pastorem. Cumque per supradictum Muranum episcopum nostra fuisset auctoritate suspensus, infra trium mensium spatium eidem indultum per nuntios institit et humiliter supplicavit ut terminum quo nostro se debebat praesentare conspectui dignaremur usque ad octavas beati Martini proximo praeteritas prorogare. Cui non [Col. 0779B] solum illas, sed etiam usque ad octavas Epiphaniae, ad convincendam ejus malitiam, alias inducias duximus indulgendas.

Interim autem ipse iram sibi accumulans in die irae, nedum quod a praemissis non destitit, sed etiam, sicut accepimus, tanquam foedus cum morte pepigerit, in profundum veniens vitiorum, in contumaciam se majorem erexit, et prioribus pejora commisit, medio tempore bona Ecclesiae sibi commissae tam prodiga dispensatione dispergens, quod eventu secuto praemissae petitionis interprete, ad dissipandum, non ad comparendum in nostra praesentia, visus est prorogationem termini non absque illusione sedis apostolicae postulasse. Cum igitur idem mortuus per peccatum, et evidentia suorum actuum perversorum [Col. 0779C] extra civitatem delatus, jamque delinquendi consuetudine compeditus in monumento jaceat fetidus, non adjiciens ut resurgat, ut excidatur ficus fatua, quae nec verba salutis enuntians, nec opera virtutis exercens, non protulit fructus aut folia, sed terram sterilem reddidit sub occupatione nociva, dictum R. ab Ecclesia Melfiensi perpetuo duximus amovendum, ut nec etiam ut subjectus in ea remaneat cui sic praeesse noluit ut prodesset, excommunicationis vinculo innodantes si quis ei de caetero praesumpserit intendere ut pastori. Contractus praeterea venditionis, donationis, vel cujuslibet alterius alienationis, quos in damnum celebravit ejusdem Ecclesiae, irritamus; et ut terra quae sub umbra inutilis [Col. 0779D] arboris sterilis habebatur, per novam plantationem ad fructificandum culturam recipiat congruentem, per apostolica scripta districte praecipiendo mandamus quatenus in talem personam de prudentum virorum consilio vota vestra per electionem canonicam conferatis per quam et praeteriti temporis valeat reparari jactura et futuri commoditas provideri.

Datum Laterani, III Kal. Februarii, pontificatus nostri anno decimo quinto.



CCXXXVI. STEPHANO CANTUARIENSI ARCHIEPISCOPO S. R. E. CARDINALI, WILLELMO LONDONIENSI, EUSTACHIO ELIENSI, AIGIDIO HEREFORDENSI ET HUBERTO LINCOLNIENSI EPISCOPIS. Pacta iniqua denuntiat irrita. (Datum, ut supra.)
[Col. 0780A]

Ea quae illicite praesumuntur contra honestatem canonicam aut ecclesiasticam libertatem merito debent per auctoritatem apostolicam irritari, ne forte transeant praesumptoribus in exemplum. Quocirca fraternitati vestrae per apostolica scripta mandamus quatenus concessiones, pactiones, sive promissiones quas clerici seu religiosi viri cujuscunque professionis vel ordinis Joanni regi Angliae super ablatis vel [Col. 0780B] extortis post interdictum fecerunt, quo minus ipsa restituantur ad plenum, denuntietis irritas et inanes. Auctores etiam, et procuratores illarum, nisi moniti satisfecerint, excommunicationis vinculo innodetis. Si qui vero praedictorum noluerint ablata vel extorta repetere, detentores eorum nihilominus ipsa restituere compellatis, in terrae sanctae subsidium juxta mandatum apostolicum reservanda. Quod si non omnes, etc., tres aut duo vestrum appellatione remota, etc.

Datum, ut supra.



CCXXXVII. EISDEM. De negotio archiepiscopi Cantuariensis. (Datum, ut supra.)
[Col. 0780C]

[(202) 1Kb] Nisi praesumptorum temeritas puniretur, nimis insolesceret audacia malignorum: qui nolentes fas et nefas discernere, vitium pro virtute ac vanitatem pro veritate sequuntur. Nos igitur, quibus imminet ex apostolicae servitutis officio errata corrigere ac prava reducere in directa, per apostolica vobis scripta mandamus quatenus viros ecclesiasticos qui Joanni regi Angliae anathematis vinculo innodato ministerium, consilium, vel auxilium praestiterunt in iis quae sunt contra justitiam et libertatem ecclesiasticam attentata, illosque qui ab eodem rege post excommunicationem vel ab aliis excommunicatis scienter per collationem vel praesentationem ecclesiastica beneficia sunt adepti, et similiter eos qui [Col. 0780D] ob causas excommunicati praedictas, excommunicationis suae tempore beneficia ecclesiastica receperunt, necnon ecclesiasticos viros qui scienter excommunicatis ecclesiastica beneficia contulere, similiter clericos et viros religiosos qui publice communicaverunt praefato regi et aliis excommunicatis auctoritate apostolica nominatim in casibus non concessis, ab officiis et beneficiis ecclesiasticis suspendatis, donec se apostolico conspectui repraesentent cum vestrarum testimonio litterarum plenam et meram continentium veritatem; illis duntaxat exceptis qui per satisfactionem condignam ad mandatum Ecclesiae redierunt. Quod si non omnes, etc.

Datum, ut supra.



CCXXXVIII. EISDEM. Super eodem. (Datum, ut supra)
[Col. 0781A]

Saepe contingit ut dum hostilis malignitas se reperit coarctatam, pacem in dolo dissimulet, dolumque post pacem attentet, ut eos fraudibus circumveniat quibus non potuit viribus praevalere. Volentes itaque contra dolositates hujusmodi diligenti providere cautela, praesentium vobis auctoritate concedimus quod si Joannes rex Angliae violaverit pacem postquam inter ipsum et Ecclesiam Anglicanam provisione fuerit apostolica reformata, nisi rex ipse legitime monitus satisfecerit competenter, consulto interim Romano pontifice, regem ipsum et regnum [Col. 0781B] ejus in eum statum interdicti et excommunicationis in quo ante reformationem pacis fuerunt auctoritate apostolica reducatis. Quod si non omnes, etc.

Datum, ut supra.



CCXXXIX. EISDEM. Super eodem.

Quia nonnunquam malignorum perversitas per successionem sanguinis a parentibus in filios derivatur, sicut evidenter apparet ex eo quod olim rex Anglorum Henricus beatum Thomam Cantuariensem archiepiscopum justitiam et libertatem ecclesiasticam defendentem longo fuit tempore persecutus, interemptum [Col. 0782A] tandem gladiis impiorum, et Joannes rex Angliae natus ejus propter eamdem causam vos ac dilectos filios monachos Cantuarienses cum multis aliis a multo jam tempore inique persequitur, cogens vos bonis omnibus spoliatos miserabiliter exsulare, nos ecclesiasticae vobis scripta mandamus et districte praecipimus quatenus si dictus rex violaverit pacem quae inter ipsum et Ecclesiam Anglicanam provisione fuerit apostolica reformata, vos aut quilibet alii nullum de haeredibus suis ungere vel coronare praesumatis in regem, salvo semper in omnibus apostolicae sedis mandato.



CCXL. EPISCOPO MAGALONENSI. De erigendis novis parochiis. (Laterani, VII Kal. Februarii.)
[Col. 0782B]

Dilecti filii consules Montispessulani nobis humiliter supplicarunt ut cum sola ecclesia beati Firmini, quae infra muros villae suae parochialis existit, multitudini populi non sufficiat sacramenta ecclesiastica ministrare, in quatuor aut quinque villae ipsius ecclesiis dari poenitentias et sacramenta ecclesiastica faceremus. Volentes igitur in hac parte fraternitati tuae deferre, per apostolica tibi scripta mandamus quatenus super haec taliter providere procures quod exinde non emergat periculum animarum.

Datum Laterani, VII Kal. Februarii, pontificatus nostri anno decimo quinto.



INNOCENTII III ROMANI PONTIFICIS REGESTORUM SIVE EPISTOLARUM LIBER DECIMUS SEXTUS. PONTIFICATUS ANNO XVI, CHRISTI 1213.
[Col. 0781]


I. ZAMORENSI ET PORTUGALENSI EPISCOPIS, ET MAGISTRO FLORENTIO ARCHIDIACONO ZAMORENSI. De limitatione episcopatuum Egitan. et Colimbriensis. (Laterani, VI Kal. Martii.)
[Col. 0781C]

Venerabilis frater noster Colimbriensis episcopus in nostra proposuit praesentia constitutus quod, cum olim Auriensi episcopo et suis conjudicibus nostris dederimus litteris in mandatis ut universa in quorum possessionem per Cauriensem et Civitatensem episcopos venerabilis frater noster Egitaniensis episcopus fuerat adversus eumdem Colimbriensem inductus, vel eorum occasione auctoritate propria occuparat, ipsi Colimbriensi cum fructibus medii [Col. 0782C] temporis restitui facientes, supplerent si quid per ipsius Egitaniensis malitiam defuisse constaret exsecutioni sententiae pro eodem contra Egitaniensem eumdem arbitrali examine super restitutione fructuum promulgatae, ad limitationem episcopatuum quam cito possent sub omni diligentia processuri, praedictus Auriensis et sui conjudices super restitutione facienda vices suas abbati de Sertia et suis consociis commiserunt, limitationem episcopatuum sibi specialiter reservantes. Possessionibus itaque per eumdem abbatem et suos collegas Colimbriensi Ecclesiae restitutis, iidem judices dictum Egitaniensem, nisi fructus omnes medii temporis ad plenum restitueret infra terminum ad hoc ei praefixum, [Col. 0783A] excommunicationis vinculo innodarunt, contradictores censura simili percellentes. Transacto vero termino infra quem Egitaniensis episcopus eidem debuerat parere sententiae, ipsius contumacia e[.....]gente prolata prius sub conditione sententia fuit, postmodum praecise et simpliciter innovata. Partibus sane a delegatis nostris praedictis interim convocatis, procurator Colimbriensis Ecclesiae et pars altera ad hoc ad ultimum convenerunt ut idem Colimbriensis in possessione quam per memoratum abbatem et suos collegas fuerat assecutus, non obstante modo processus, videlicet sive juste sive injuste processerint, tunc pacifice permaneret, si tamen ea restituta fuissent quae secundum mandatum apostolicum restitui debuerant hinc inde; [Col. 0783B] subtractione vel suppletione nihilominus facienda, si fuisset aliquid quoad possessiones plus vel minus debito restitutum. Pro restitutione vero fructuum idem Egitaniensis obligavit ablantes, hoc tamen adhibito, quod si cautio illa insufficiens videretur, secundum delegatorum ipsorum caveret arbitrium per pignoratitiam vel fidejussoriam cautionem. Praefixo quoque termino quo se partes eorumdem judicum conspectui praesentarent, propter discordiam quae inter charissimos in Christo filios nostros Portugalensem et Legionensem reges excreverat, idem Colimbriensis quod neque per se neque per procuratorem idoneum apud Auriam poterat proficisci per quemdam nuntium fere nudum judicibus intimavit. Ipsi vero eumdem Colimbriensem in mille ac [Col. 0783C] sexcentis solidis monetae Legionensis expensarum nomine condemnarunt, et alias procedentes minus legitime contra ipsum, episcopatus non sine Colimbriensis Ecclesiae praejudicio post appellationem legitimam limitarunt.

Quapropter idem postulabat instanter processum judicum eorumdem tam super expensis quam limitibus irritari. Nos autem considerantes utrique partium expedire ut non secundum rigorem justitiae, sed secundum aequitatis providentiam in isto negotio procedatur, discretioni vestrae per apostolica scripta praecipiendo mandamus quatenus apud vos possessionibus sequestratis, Egitaniensem episcopum, ut Colimbriensi fructus juxta formam alterius [Col. 0783D] nostri mandati restituat, vel de restitutione facienda sufficientem praestet et idoneam cautionem, monitione praemissa, districtione qua convenit, appellatione postposita, compellatis, et sic auditis, et intellectis quae partes hinc inde duxerint proponenda, si vobis constiterit quod Auriensis episcopus et sui conjudices provide dioeceses praedictorum episcopatuum limitarint, faciatis eas auctoritate nostra secundum illum modum manere perpetuo limitatas. Alioquin tam per testes, instrumenta, et famam quam antiquas divisiones et quaecunque alia adminicula, inquisita et cognita veritate, plenius ipsos episcopatus, solum Deum habentes prae oculis, limitetis, [Col. 0784A] facientes quod decreveritis per censuram ecclesiasticam firmiter observari. Caeterum si praenominatus Colimbriensis de legitimo impedimento docuerit propter quod Aurisiensis episcopi et conjudicum ejus conspectui se nequiverit praesentare, vos eum absolvatis a poena, qua propter contumaciam per illos exstitit condemnatus. Alioquin ipsum in legitimis et moderatis expensis, quas pars altera fecit in causa ex quo idem Colimbriensis coepit laborare contumacia, condemnetis. Proviso prudenter ut Colimbriensem episcopum super possessionibus laicalibus quas in Coniliano et in ejus terminis legitime acquisivit non patiamini ab aliquo indebite molestari. Quod si non omnes, etc., duo vestrum, etc. Vos denique, fratres episcopi, super vobis ipsis, [Col. 0784B] etc.

Datum Laterani, VI Kal. Martii, pontificatus nostri anno sexto decimo.



II. REGI ARMENIAE. Eum redarguit de quibusdam excessibus. (Laterani, II Kal. Martii.)

Inviti ac dolentes tibi negamus apostolicae salutationis et benedictionis alloquium, cui benedictionem et salutem aeternam in Domino affectamus. Verum id exposcit tuorum excessuum magnitudo; quia, cum devotum ei deberes impendere famulatum qui te ad regni solium sublimavit, ad vindictam malefactorum, laudem vero bonorum, commissum tibi ab eo gladium exercendo, tu illum [Col. 0784C] conversione damnabili convertens in viscera Ecclesiae matris tuae, nuper, ut ad praesens alia taceamus quae nobis sunt de tuis actibus saepius nuntiata, in Ecclesiam et populum Antiochenum tantae immanitatis atrocitate violatis treugis et regia promissione posthabita desaevisti ut ad confusionem tuam non possit in memoriam non redire quod legitur: Unusquisque a suo proximo se custodiat, et non habeat fiduciam in quolibet fratre suo; quia omnis frater et proximum supplantabit, et studebit incedere fraudulenter (Jer. IX). Sicut enim ex litteris venerabilis fratris nostri patriarchae Antiocheni et multorum aliorum nobis innotuit, cum treugae inter te ac Antiochenos praefatos per ipsius patriarchae [Col. 0784D] studium factae fuissent et juramento firmatae, tuque promisse quod eas inviolabiliter bona fide servares usque ad terminum constitutum, super hoc litteras eidem patriarchae bulla munitas regia destinasses, tandem oblitus quantam habere debeat regalis promissio firmitatem, quantumque sit indecens et nefarium hujusmodi pacis aut treugarum foedera violare, in terram Antiochiae Rupinum nepotem tuum cum non parvo exercitu transmisisti [(1) 1Kb] , qui terram immunitam, utpote nihil hostile metuentem, ingressi, non solum civium, sed et ecclesiarum casalia, supergressi saevitiam paganorum, redegerunt in cinerem et favillam, et flagitiis quae recitare nec [Col. 0785A] libet nec expedit perpetratis, praedam valentem centum millia Byzantiorum et amplius abduxerunt. Prius etiam quaedam quae dictus patriarcha malum in bono vincere studens usque modo siluerat attentatas, quibus apostolicam sedem, imo eum qui Ecclesiarum omnium eam matrem constituit et magistram, non leviter quidem nosceris offendisse. Cum enim venerabilis frater noster patriarcha Hierosolymitanus apostolicae sedis legatus quemdam, qui se patriarcham Antiochenum appellat [(2) 1Kb] , de speciali mandato nostro duxerit, exigente justitia, deponendum, et in omnes qui eidem tanquam patriarchae intenderent excommunicationis sententiam promulgarit, tu nihilominus eum non sine apostolicae sedis injuria recepisti, eidem quasi patriarchae temere intendendo. [Col. 0785B] Ad haec, electo Tharsensi sublato de medio, cum patriarcha saepedictus speraret ut juxta promissionem tuam archiepiscopus institueretur ibidem, tu redditibus et casalibus ipsius Ecclesiae militibus tuis sacrilega praesumptione divisis, et Latinis clericis expulsis penitus ab eadem, in ipsa Graecos quosdam intrudere praesumpsisti.

Quoniam igitur haec sub dissimulatione transire nec volumus nec debemus, quos apostolatus officium non solum Ecclesiis, verum etiam fidelibus universis constituit debitores, ne nobis negligentibus impietatem tuam tibi, prout ad nos pertinet, nuntiare, tu in tua moriaris iniquitate, quod absit! et sanguis tuus de nostris manibus a Domino requiratur, serenitatem tuam monemus, rogamus et exhortamur [Col. 0785C] in Domino, et sub divini judicii obtestatione tibi praecipiendo mandamus quatenus praedicto patriarchae ac Ecclesiis suis taliter satisfacere studeas de praemissis ut majestatem divinam, quam ea committendo tibi offensam procul dubio reddidisti, placatam tibi reddere valeas eadem corrigendo, et nos te tanquam obedientiae filium charitatis brachiis amplexantes, favorem tibi teneamur apostolicum impertiri. Alioquin, cum Domino disponente in eo simus loco et officio constituti ut vindictam in nationibus et increpationes in populis facere teneamur, ac secundum Apostolum omnem inobedientiam prompti simus ulcisci, venerabilibus fratribus nostris patriarchae Hierosolymitano praedicto et suffraganeis [Col. 0785D] ejus ac episcopis Cypri nostris damus litteris in mandatis ut te, licet ex alia causa vinculo excommunicationis astrictum, ex hac quoque usque ac satisfactionem condignam appellatione postposita faciant excommunicationis sententiae subjacere; nihilominus in praefatum nepotem tuum ac omnes principales fautores et consiliarios tuos consimilem sententiam proferentes, ac facientes eamdem [Col. 0786A] usque ad satisfactionem idoneam inviolabiliter observari. Insuper charissimis in Christo filiis Hierosolymitano et Cypri regibus illustribus et baronibus eorumdem nec non dilectis filiis Templariis et Hospitalariis et peregrinis constitutis in provincia Hierosolymitana, mandamus ut interim tibi nullum impendant consilium, auxilium, vel favorem, quinimo te tanquam excommunicatum arctius evitantes, patriarchae praedicto ac Ecclesiis ejus assistant ad suam justitiam obtinendam, praefato patriarchae Hierosolymitano mandantes ut ipsos ad id compellat per censuram ecclesiasticam, si necesse fuerit et viderit expedire. Tu igitur sensus tuos colligens in te ipso, sicut vir providus, studeas praecavere ne te in illum articulum necessitatis inducas [Col. 0786B] quod te sero poeniteat apostolicis non obtemperasse monitis et mandatis.

Datum Laterani, XI Kalendas Martii, pontificatus nostri anno sexto decimo.



III. REMENSI ARCHIEPISCOPO ET SUFFRAGANEIS EJUS. De coercenda jurandi temeritate. (Laterani, II [(3) 1Kb] Idus Martii.)

Etsi apostolatus officium nos universis constituat debitores et erga omnes paternum affectum gerere teneamur, regnum tamen Franciae praerogativa [(4) 1Kb] quadam diligimus charitatis, utpote quod prae caeteris mundi regnis apostolicae sedi ac nobis obsequiosum semper exstitit et devotum; ideoque ab eodem regno specialiter amovere cupimus scandala universa [Col. 0786C] quae contra illud divinae possent majestatis oculos provocare. Noveritis autem ad nostram audientiam pervenisse quod ejusdem regni homines quasi ex consuetudine generali, frequenter ex ira, et interdum animi levitate [(5) 1Kb] , quibusdam utuntur nefandis et horribilibus juramentis; et cum veritas doceat per seipsam non esse jurandum per terram, quia scabellum est pedum Dei [(6) 1Kb] , ipsi non solum per divinos pedes et manus jurare non metuunt, verum etiam ipsius Christi et sanctorum ejus secretiora membra lingua sacrilega perscrutantes, ea non formidant intonare jurando quae nos scribendo sumus veriti nominare. Cum igitur sacri canones in praesumptores hujusmodi constituant [Col. 0786D] graves poenas et episcopos [(7) 1Kb] nihilominus, qui haec emendare negligunt, asserant acerrime arguendos, fraternitatem vestram monendam duximus attentius et hortandam, per apostolica vobis scripta praecipiendo mandantes quatenus subditis vestris ut ab hujusmodi temeritate desistant curetis districtius inhibere, et inhibitionibus comminationes addendo, eorum praesumptionem taliter corrigatis quod divini [Col. 0787A] nominis zelus vos tangere videatur, et eorum temeritas divinam contra ipsos et regnum [(8) 2Kb] praefatum non provocet ultionem. Vos denique, fratres archiepiscope [(9) 1Kb] et episcopi, super vobis ipsis, etc.

Datum Laterani, II Idus Martii, pontificatus nostri anno decimo sexto.



IV. EPISCOPO FLORENTINENSI, ET PRIORI CAMALDULENSI ET MAGISTRO B. PLEBANO CASTRI FLORENTINI. De electione praepositi Aretini. (Laterani, II Idus Martii.)

Cum olim nuntius dilectorum filiorum praepositi et canonicorum Aretinorum in nostra praesentia constitutus sententiam quam super electione facta de [Col. 0787B] ipsos praeposito in pastorem Ecclesiae Aretinae venerabiles fratres nostri archiepiscopus Ravennas et episcopus Liviensis delegati a nobis pro dicto praeposito promulgarant postularet auctoritate sedis apostolicae confirmari, magistro R. procuratore partis alterius, praeter alia contra modum electionis ipsius et processum judicum praedictorum, objecta, proponente ipsum praepositum in Ecclesiam Aretinam ingressum Simoniacum habuisse, ac tempore quo de ipso fuit electio celebrata, excommunicationis fuisse vinculo innodatum, et natalium pati defectum, quia nobis super iis non poterat fieri plena fides, vobis dedimus in mandatis ut tam super processu judicum et electioni modo quam super obstaculis aliis quae partes ducerent proponenda, [Col. 0787C] receptis probationibus eorumdem ipsas sub vestris sigillis fideliter nobis transmitteretis inclusas, praefigentes partibus terminum competentem quo nostro se conspectui praesentarent sententiam recepturae. Adjecimus etiam quod testes quos utraque pars super modo electionis, processu judicum, et aliis quae crimina non contingerent, ducerent nominandos, si se gratia odio vel timore subtraherent, per censuram ecclesiasticam, appellatione postposita, cogeretis veritati testimonium perhibere. Partibus itaque in nostra praesentia constitutis, narratione ac responsione aliisque partium confessionibus super processu judicum et modo electionis auditis, cum velletis, sicut ex litteris vestris accepimus, ad aliorum inquisitionem [Col. 0788A] procedere, a parte praepositi fuit objectum se non teneri super aliis respondere, cum haec, sicut dicebat, coram primis judicibus objecta fuerint nec probata; praesertim cum induciae datae ad haec probanda fuissent, et super iis pars eadem protestata fuerit coram vobis quod absque sui praejudicio super articulis aliis responderet; et adjecit ei non debere obesse si nuntius ejus cum adversario litteras impetravit, qui non ad hoc, sed tantum ad impetrandam confirmationem sententiae, fuerat destinatus. Quibus pars adversa respondit quod cum haec sub judicibus memoratis in modum exceptionis dilatoriae fuerint ad judicium declinandum objecta, quod etiam pars altera concedebat, contra personam nihilominus ipsius praepositi ad excludendum [Col. 0788B] eum a dignitate poterant peremptorie nunc opponi; praesertim cum nuntius partis praepositi in litteris impetratis cum adversario convenisset, et primo vobis praesentasset easdem, ac vos forma cogeret litterarum.

Addidit insuper quod pars praepositi contestando litem approbasse litteras et a dilatoriis exceptionibus recessisse liquido videbatur: quod pars adversa negabat, cum super aliis respondendo, ut dictum est, de jure suo circa exceptiones hujusmodi fuerit protestata, et, sicut dicebat, commissionis litteras approbare pro parte, ac pro parte poterat reprobare. Quia vero super iis diversi videbantur diversa sentire, quid vobis sit faciendum postulastis per sedem apostolicam edoceri; quaerentes [Col. 0788C] nihilominus an defectus natalium et excommunicatio judicari debeant ad crimina pertinere, cum de crimine non filii, sed patris, agatur in primo, et de poena criminis in secundo; ut sic instrui valeatis utrum super iis nominandos testes secundum formam praecedentium litterarum debeatis compellere perhibere testimonium veritati. Quaesivistis etiam, si ad testimonium debeat archidiaconus supradictus admitti, cum per procuratorem agant idem et ejus socii coram vobis. Nolentes igitur per tales inutiles et vanos anfractus decisionem causae in gravamen Ecclesiae Arentinae differri, per apostolica vobis scripta praecipiendo mandamus quatenus, non obstantibus hujusmodi vanis et frivolis occasionibus, secundum formam vobis datam [Col. 0789A] procedatis in causa, testes in praemissis articulis, illo de Simoniaco ingressu duntaxat excepto, ad perhibendum testimonium veritati per censuram ecclesiasticam compellentes; cum etsi a criminibus forte descenderint, quoad istud negotium crimina non contingant. Archidiaconi vero testimonium, cum pro parte ipsius et sociorum ejus non per eum, sed per procuratorem, agatur, et in causa Ecclesiarum suarum clerici etiam adversus extraneos admittantur, cur in hac repelli debeat, nisi aliud rationabile obviet, non videmus. Tu denique, frater episcope, super teipso, etc.

Datum Laterani, II Idus Martii, pontificatus nostri anno sexto decimo.



V. ARCHIEPISCOPO BURDEGALENSI, ET EPISCOPO AGENNENSI, ET ABBATI CLARIACENSI AGENNENSIS DIOECESIS. Adversus archiepiscopum Auxitanum. (Laterani, XII Kal. Junii.)
[Col. 0789B]

[(10) 1Kb] Cum gemitus Ecclesiae Auxitanae gementis sub nocte caecitatis sui archiepiscopi et plorantis olim ad aures apostolicas ascendisset, a multis nobis multoties inculcatus, eumdem archiepiscopum monuimus diligenter ut cum ad pontificalis curam regiminis se deberet cognoscere minus aptum, suam et aliorum salutem lucris temporalibus anteponens, et compatiens Ecclesiae memoratae, quae sub umbra ejus graviter in spiritualibus et temporalibus [Col. 0789C] erat lapsa, pontificalem curam spontaneus resignaret, venerabilibus fratribus nostris archiepiscopo Narbonensi et bonae memoriae Uticensi episcopo apostolicae sedis legatis nostris dantes litteris in mandatis ut ipsum ad id inducere procurarent. Sed idem archiepiscopus citatus pluries ab eisdem, non solum ad ipsos accedere non curavit, verum etiam, sicut nobis innotuit per ipsius litteras Narbonensis, cum excommunicatus fuerit ab eisdem, divina in animae suae periculum celebrare officia non desistit, praeesse quidem desiderans, non prodesse; cum non modo subditum sibi populum juxta pontificale officium non erudiat, quinimo detestabilis vitae ac conversationis exemplo inficiat et corrumpat, tot circumdatus flagitiis et opertus ut si etiam correctioni [Col. 0789D] vellet intendere subditorum et bona praedicare opera quae non agit, ipso verba sua operibus impugnante, ad eum reverteretur vacuus sermo ejus, cum cujus vita despicitur, etiam praedicatio contemnatur. Et ut de multis quae objiciuntur eidem aliqua exprimamus, haereticorum esse dicitur receptator et fautor, aleator et dilapidator notissimus, Simoniacus etiam et perjurus, atque adeo deditus ad carnalium flagitia voluptatum ut, sicut aqua effusus, incestuosa quoque commercia non evitet. Luget ergo non solum Ecclesia, verum etiam tota dioecesis, quinimo tota provincia Auxitana; cum idem quaerens in ovibus solummodo lac et lanam, [Col. 0790A] nec curans gregem sibi creditum pascere, sed seipsum, infirma nequaquam consolidet, vel reducat abjecta, confracta non alliget, et perdita non requirat, sed cum austeritate imperans et potentia, factus sit illis odor mortis in mortem quibus se odorem vitae in vitam debuerat exhibere. Propter quod capitulum ipsius Ecclesiae nobis humiliter supplicavit ut eorum miseriae miserentes, ad radicem hujusmodi sterilis imo pestiferae arboris securim tandem apponere ac in eadem Ecclesia plantare arborem fructiferam dignaremur.

Licet autem idem archiepiscopus in nostra praesentia constitutus nuntium destinaverit, qui quamdam inanem appellationem et aliquas frivolas excusationes proponere conaretur, ne tamen dicta [Col. 0790B] conqueratur Ecclesia quod usque ad raucedinem faucium clamans non fuerit exaudita et quaerens non invenerit consolantem, et nos, quibus esse dictum credimus in propheta: Ecce constitui te super gentes et regna, ut evellas et dissipes, aedifices atque plantes (Jer. 1), officium nostrum negligere videamur, eumdem archiepiscopum, cum super criminibus multis et gravibus sit publice infamatus, et habeatur nihilominus de gravi dilapidatione suspectus, ab administratione spiritualium et temporalium duximus suspendendum, per apostolica scripta praecipiendo mandantes quatenus, si legitimus accusator vel etiam denuntiator apparuerit contra eum, inquiratis super praemissis et aliis quae adversus eumdem proponi contigerit sollicite veritatem; [Col. 0790C] et si eum constiterit aliqua seu aliquid quod ad depositionem sufficiat commisisse, in eum depositionis sententiam, sublato appellationis obstaculo, proferatis, et faciatis Ecclesiae supradictae per ipsius capituli electionem canonicam cum consilio vestro de persona idonea provideri. Si vero infra mensem post denuntiationem vestram contra ipsum nec accusator nec denuntiator etiam apparuerit, cum frequentes clamores qui ad nos de ipsius actibus ascenderunt dissimulare nec debeamus ulterius nec velimus, vos eidem purgationem canonicam cum quinta manu vicinorum episcoporum, qui ejus vitam et conversationem noverint, indicatis; eumdem, nisi secundum formam praedictam infra unius [Col. 0790D] mensis spatium se purgaverit, a jam dicta Ecclesia penitus amoventes, et de persona idonea provideri facientes eidem juxta formam superius comprehensam. Taliter autem mandatum apostolicum exsequamini quod zelus domus Dei vos comedere comprobetur. Quod si non omnes, etc., duo vestrum, etc. Vos denique, fratres archiepiscope et episcope, super vobis, etc.

Datum Laterani, XII Kal. Junii, pontificatus nostri anno sexto decimo.



VI. UNIVERSIS ABBATIBUS ET PRIORIBUS CLUNIACENSIS ORDINIS AD GENERALE CAPITULUM CONVENIENTIBUS. Hortatur eos ad meliorem frugem. (Laterani, Idibus Martii.)
[Col. 0791A]

[(11) 1Kb] Si diligenti meditatione pensabitis qualiter vita monastica sub primis ordinis Patribus pullulavit, et palmites longe lateque producens, ad mortifera circumquaque venena pellenda flores bonorum operum protulit et boni nominis effudit odores, pervigili cura studebitis eorum inhaerere vestigiis, per quos in deserto mundi hujus plantata est et fructificavit in pluribus vitis monasticae honestatis. Ii nimirum monastica frugalitate contenti, et optimum ponentes in paupertate principium, assecuti [Col. 0791B] sunt in Domino totius sufficientiae complementum, ecclesiarum praelatis accepti, ante reges et praesides vita et merito gloriosi. Nunc autem, quod moerentes dicimus, etsi non a cunctis in omnibus, a plerisque tamen ex vobis in pluribus dicitur declinatum in tantum quod contra vestri ordinis regulam manu nimis avida colligentes ubi forsitan non sparsistis, dum loculos proprios replere nitimini, bona Ecclesiarum, quae vestro committuntur regimini, vacuatis, sic ambitioni vacantes quod in locis quibus praeestis, terrenae paupertatis opes quaeritis, non opem impenditis consilii salutaris [(12) 1Kb] . Ecce inter alia loca vestra praesidentium culpa depressa, prioratus de Charitate, qui olim in spiritualibus florens, in temporalibus abundabat, tanta corruptela [Col. 0791C] marcescit et tam arida deprimitur paupertate quod nisi aliorum relevetur auxilio, vix adjicere poterit ut resurgat. Alias etiam, sicut accepimus, tam in vobis quam aliis curae vestrae commissis adeo perniciosi facti estis exemplo quod antiquis Patribus loco tantum et habitu, non praerogativa virtutum, videmini successisse, sed eo plures contagio corruptionis inficitis quo pluribus illi quorum loca tenetis correctionis exempla vitae magisterio exhibebant. Ne vero indigne illorum privilegiis gaudeatis quorum non servatis in moribus disciplinam, per apostolica vobis scripta mandamus quatenus incipientes facere quod possitis liberius edocere, in vobis et subditis haec et iis similia corrigatis, [Col. 0791D] tantoque plus luceant opera vestra bona coram hominibus ut glorificent Patrem vestrum qui est in coelis quanto magis mala praeterita facti evidentia publicavit, et ubi major ruina praecessit, ibi majoris reparationis sollicitudo sequatur, et damnum quod divulgata malitia intulit, manifestae bonitatis suffragio restauretur. Quia vero integrum consuevit esse judicium quod plurimorum sententiis confirmatur, et quae profectum communem respiciunt, tractari solent melius in communi, annuatim interesse capitulo generali omni occasione postposita studeatis, quae ibidem secundum Deum et beati Benedicti regulam fuerint instituta firmiter servaturi, et tam [Col. 0792A] in iis quam in aliis dilecto filio abbati Cluniacensi tanquam devoti filii patri et membra convenientia capiti obedientiam et reverentiam debitam impendentes, circa reformationem prioratus de Charitate manum auxilii et consilii apponatis, tantaque in praemissis diligentia vigiletis quod nec in vobis per culpam nec in subjectis per negligentiam offendentes, corrigatis in posterum quod in praeterito commisistis. Vos denique, filii abbates, super vobis ipsis, etc.

Datum Laterani, Idibus Martii, pontificatus nostri anno sexto decimo.



VII. PATRIARCHAE HIEROSOLYMITANO APOSTOLICAE SEDIS LEGATO. De causa regis Armeniae.

[Col. 0792B] Sollicitudinem tuam in Domino commendamus, eo quod circa terrae sanctae profectum adeo sollicitus et studiosus existis ut ei tam in spiritualibus quam temporalibus te pro viribus exhibeas fructuosum. Accepimus sane per litteras tuas quod, postquam venerabilis frater noster episcopus Sidoniensis iter arripuit ad sedem apostolicam veniendi, tu a rege illustri Armeniae multa plenas humilitate verborum litteras recepisti, quibus significabat se pro reverentia nostra ad consilium et precum tuarum instantiam pacem cum Templariis reformasse, querelis eorum satisfaciens competenter [(13) 1Kb] ; et quoniam per excommunicationis sententiam diu fuerat ab Ecclesia separatus, unde se plurimum contristari dicebat, absolutionis beneficium humiliter postulabat, [Col. 0792C] supplicans nihilominus et instanter ut, sicut a nobis receperas in mandatis, comitem Tripolitanum ad faciendum sub examine tuo nepoti suo justitiam de Antiochia et principatu ejus ecclesiastica, si opus esset, districtione compelleres, cum idem nepos ipsius super iis paratus existeret sub tuo judicio litigare. Verum cum praedictum comitem convenisses ut pro tantis malis tantisque periculis evitandis in jam dicta controversia juxta mandatum et dispositionem nostram ad justitiam se offerret, respondit se Antiochiam ab imperatore Constantinopolitano tenere, nec sibi videri tutum aut justum ut de ipsa conventus in alterius quam ejusdem domini sui judicio responderet. Addidit etiam ipsum [Col. 0792D] imperatorem hanc a nobis indulgentiam impetrasse ut deinceps comitem non cogeremus eumdem de Antiochia sub ecclesiastico judice litigare. Quid autem super iis tibi esset agendum, certificari responso sedis apostolicae postulasti [(14) 1Kb] . Ad quae sic duximus respondendum, quod cum memoratum regem Armeniae propter gravissimam offensam quam Deo et Ecclesiae Antiochenae asseritur intulisse mandaverimus vinculo excommunicationis astringi donec satisfaceret competenter, tu, si ante hujus mandati susceptionem ex alia causa ligatus non fuerit, quoad illam qua modo tenetur secundum formam Ecclesiae beneficium ei absolutionis impendas, injungens [Col. 0793A] eidem quod de jure fuerit injungendum [(15) 1Kb] . Super eo vero quod a comite Tripolitano super Antiochia et principatu ejus petit sibi pro nepote suo justitiam exhiberi, per grave delictum quod commisit ibidem, reddidit se ad praesens indignum, ut ad tempus ei auxilium Ecclesiae denegetur qui contra eam ad atrocem injuriam manus praesumptuosas extendit. Illud autem quod praefatus comes Tripolitanus nos imperatori Constantinopolitano asserit indulsisse, non dubites penitus esse falsum; et quod dicit se non teneri de Antiochia et principatu ejus ecclesiasticum subire judicium, reputes omnino frivolum et inane.



VIII. EPISCOPO LICIENSI, ET PRIORI SANCTAE MARIAE ROCCAE MATURAE HYDRUNTINENSIS. De quodam monacho recipiendo. (Laterani, XI Kal. Aprilis.)
[Col. 0793B]

Cum abbati Neritonensi nostris dederimus litteris in mandatis ut A. monachum suum reciperet salva ordinis disciplina, idem mandatum nostrum et monitiones venerabilis fratris nostri Castrensis episcopi et aliorum quos monitores deputaveramus eidem praeteriens aure surda, id efficere non curavit. Praeterea utens pontificalibus indumentis, officium quoque pontificis non metuit usurpare, confirmando pueros, crucem in populo faciendo solemnem, subditos sibi benedicendo abbates et minores etiam ordines conferendo, asserens super his se nuper a nobis privilegium impetrasse, sicut dilectus filius [Col. 0793C] Neritonensis archidiaconus, per quem de iis inquiri mandamus, per suas nobis litteras plenius intimavit. Ideoque discretioni vestrae per apostolica scripta mandavimus quatenus ipsum ut monachum salva ordinis disciplina recipiat antedictum per censuram ecclesiasticam appellatione postposita compellentes, auctoritate nostra injungatis eidem ut usque ad duos menses nostro se conspectui repraesentet, qua ratione praedicta exerceat ostensurus. Quod si forte infra praedictum terminum ad nostram venire praesentiam non curarit, vos ipsum ex tunc ad id per suspensionis sententiam sublato appellationis obstaculo compellatis. Tu denique, frater episcope, super te ipso, etc.

[Col. 0793D] Datum Laterani, XI Kal. Aprilis, pontificatus nostri anno sexto decimo.



IX. CAPITULO SUESSIONENSI. De redemptione decimarum. (Laterani, XII Kal. Aprilis.)

Praesidium favoris apostolici petitiones illae merentur, per quas jus non laeditur alicujus et alteri subvenitur. Postulastis sane vobis a sede apostolica indulgeri licentiam redimendi decimas quae infra metas parochiarum vestrarum in feudum a laicis detinentur. Nos autem volentes super hoc ecclesiis, quibus hujusmodi debentur decimae providere, praeferri [Col. 0794A] eas volumus in redemptione talium decimarum: quod si nolint, vel forte non possint, redimendi eas ad opus illarum ecclesiarum vobis concedimus facultatem; proviso nihilominus ut consueta servitia ad quae laici pro decimis illis ecclesiis tenebantur, etiam post contractum talis venditionis impendant, cum ad eos pretium perveniat earumdem, nisi forte tam modico pretio velint esse contenti quod ob hoc ecclesiae ab exactione servitiorum illorum, tanquam pro redemptione majoris incommodi, commode valeant abstinere. Nulli ergo, etc., concessionis, etc., usque incursurum.

Datum Laterani, XII Kalendas Aprilis, pontificatus nostri anno sexto decimo.



X. LUNDENSI ARCHIEPISCOPO APOSTOLICAE SEDIS LEGATO. Adversus quemdam falsum legatum. (Laterani, XII Kal. Aprilis.)
[Col. 0794B]

Per tuas nobis litteras intimasti te quemdam falsarium in vinculis detinere, qui sedis apostolicae mentiens se legatum, nomine ac officio episcopi usurpatis, in multis pontificale praesumpsit officium exercere. Super quo tibi rescribi desideras nostrae beneplacitum voluntatis. Nos igitur sollicitudinem tuam in Domino commendantes, fraternitati tuae per apostolica scripta mandamus quatenus, quidquid factum est taliter ab eodem denuntians habendum penitus pro infecto, ipsum, sicut charam habes gratiam divinam et nostram, perpetuo carceri facias mancipari, pane doloris et aqua angustiae sustentandum [Col. 0794C] [(16) 1Kb] . De aliis vero qui, sicut asseris, suspecti habentur de crimine falsitatis, diligenter inquiras, et quos inveneris esse tales, punias appellatione remota secundum constitutionem a nobis editam ad falsariorum malitiam confutandam. Tu denique, frater archiepiscope, super te ipso, etc.

Datum Laterani, XII Kal. Aprilis, pontificatus nostri anno sexto decimo.



XI. VEGLENSI EPISCOPO. De modo procurationis episcopalis. (Laterani, XIV Kal. Aprilis.)

Cum olim causam quae inter te ex parte una et clericos castri Musculi Veglensis dioecesis ex altera [Col. 0794D] vertebatur super eo quod asserebas dictos clericos te, quoties ad ipsos accedis, extra portam castri debere cum processione recipere, ac tam tuis quam sociorum equis annonam ministrare in domo et ipsos in pascuis custodire, emendaturos si eorum aliquem quoquo modo perdi contingeret, et tibi ac tuis, si ultra unum diem, in quo te debent integre procurare, moram ibidem duxeris faciendam usque ad diem quartum panem et vinum procurationis nomine praebituros, asserens nihilominus eosdem tibi, sicut laicos potestatibus saecularibus, ad banna teneri, et te a Spalato usque Venetias, cum illuc ire volueris, propriis debere sumptibus navigio deportare, [Col. 0795A] abbati de Melta et plebano Sanctae Mariae Majoris Jadertinensis et archidiacono Veglensi sub certa forma duxerimus committendam, iidem, cognitis causae meritis, dictos clericos ad praedicta omnia exsolvenda tibi sententialiter condemnarunt: quorum sententia per venerabilem fratrem nostrum episcopum et dilectum filium archidiaconum Polenses auctoritate nostra postmodum exstitit approbata. Verum ipsis clericis ad sedem apostolicam provocantibus, et partium procuratoribus demum propter hoc in nostra praesentia constitutis, nos auditis quae fuerunt proposita per eosdem, venerabilibus fratribus nostris Traguriensi et Nonensi episcopis et dilecto filio abbati Sancti Damiani Jadertinensis dioecesis dedisse recolimus in mandatis [Col. 0795B] ut inquirentes super totius causae processu in litteris tunc directis ad ipsos plenius comprehenso diligentius veritatem, causam ipsam ad praesentiam nostram remitterent sufficienter instructam, praefigentes partibus terminum competentem quo se nostro conspectui praesentarent sententiam recepturae. Cum igitur procuratores partium nuper ad nostram praesentiam accessissent, processum judicum eorumdem ab eisdem procuratoribus nobis exhibitum per dilectum filium nostrum Petrum tituli Sanctae Caeciliae presbyterum cardinalem examinari fecimus diligenter, et eodem per relationem cardinalis ipsius plenius intellecto, sententiam a praefato abbate de Melta et ejus conjudicibus pro te latam de fratrum nostrorum consilio duximus confirmandam. Nulli ergo, etc., [Col. 0795C] usque incursurum.

Datum Laterani, XIV Kal. Aprilis, pontificatus nostri anno decimo sexto.



XII. DECANO SANCTI HILARII, ET SANCTI PETRI ET SANCTI HILARII SUBDECANIS PICTAVIENSIBUS. Adversus episcopum Pictaviensem. (Laterani, X Kal. Aprilis.)

Inter caetera quae contingebant antiquis patribus in figuram, et ad doctrinam nostram, Apostolo attestante, sunt scripta, dux Israelitici populi Moyses in deserto pulchre praesentem statum Ecclesiae figuravit: qui cum nequaquam sufficeret universas ejusdem populi discutere quaestiones, ne [Col. 0795D] solus inani consumptus labore deficeret, populo inutiliter exspectante, viros providos et Deum timentes elegit, qui populi querimonias audientes, judicarent tantummodo leviora, majora vero ejus examini reservarent. Universorum etenim Conditor, qui omnia simul ab aeterno providit, sciens sacrosanctam Romanam Ecclesiam futuram caput omnium fidelium et magistram, ejus pastorem, per quem populum suum ad repromissionis terram, eam videlicet in qua propheta suam esse desiderat portionem, per hujus mundi solitudinem properantem regere disponebat, jam tunc benignus instruere dignabatur, qualiter [quia] conditionis humanae lex [Col. 0796A] hominem simul in diversis locis existere aut ad loca remotiora transvolare subito non permittit, redimeret tarditatem, sua videlicet onera dispensando per alios, et quae per seipsum non posset, per legatos suos vel delegatos judices exsequendo, ut sic multis vocatis in partem sollicitudinis, penes eum plenitudo consisteret potestatis; et ne quis contra ejus potestatem temere aliquid attentaret, per poenam Core, Dathan et Abiron, qui contra dictum Moysen, stimulante invidia, calcaneum erexerunt, liquido praemonstravit qua damnatione vel interitu digni forent qui Romani antistitis jurisdictionem praesumerent impedire [(17) 1Kb] . Haec si Pictaviensis episcopus diligenti et debita meditatione pensaret, nec diceret quod in sua vellet dioecesi papa esse, nec delegatos a nobis [Col. 0796B] judices, quo minus commissa sibi exsequerentur negotia, imo nos verius in eisdem temere impediret, Sed ipse dilecto filio priori Sanctae Radegundis Pictaviensis ad ea quae sibi exsequenda commisimus non solum objecit obstaculum, sed et poenam inflixit, nobis in eo nihilominus injuriam inferendo. Sicut enim idem prior lacrymabili nobis exposuit questione, cum dictus episcopus, qui olim ipsum diligere videbatur, tandem gravi concepto rancore ac odio contra eum pro eo quod commissionibus ad ipsum et conjudices suos contra eumdem episcopum et ejus clericos saepius a sede apostolica impetratis, mandatum nostrum sicut obedientiae filius exsequi procurabat, eum et suos latentibus machionationibus et insidiis diutius oppressisset, demum, quoniam idem [Col. 0796C] prior in causa quam dilectus filius magister Walterus familiaris noster super Ecclesia de Araon adversus eumdem habebat episcopum [(18) 1Kb] , post ipsius multiplicem contumaciam, una cum collegis suis juxta formam apostolici mandati processit, manifesto exarsit odio in eumdem; et qui dolorem conceperat, iniquitatem peperit contra ipsum.

Cum enim nepos ipsius episcopi et Baillivi castri de Mirebello, terras ejusdem prioris excoli nullatenus permittentes, quemdam colonum ipsius capere praesumpsissent, episcopus, ad quem castri dominium et nepotis correctio pertinebat, non solum ipsi satisfactionem super hoc non fecit aliquam exhiberi, verum etiam satellitibus dicti castri duos colonos [Col. 0796D] ipsius carceri postmodum mancipantibus et bladum ejus portantibus per violentiam intra castrum, idem episcopus omnia sub dissimulatione transivit, non attendens quod non caret scrupulo societatis occultae qui, cum possit, manifesto facinori negligit obviare [(19) 1Kb] . Unde servientes ipsius episcopi et hujusmodi dissimulatione audaciam assumentes, uvas, etiam antequam ad maturitatem venissent, de ipsius vineis asportavere non paucas; ac demum vindemiarum tempore, cum homines et clerici saepedicti prioris quod residuum fuerat colligere incoepissent, satellites dicti castri extra vineas ejicientes eosdem et quemdam de clericis suis verberatum [Col. 0797A] atrociter veste propria spoliantes, et graviter vulnerantes alium in sacris ordinibus constitutum, usque ad quingentas saumas uvarum, quae in vineis remanserant antedictis, pro suae voluntatis arbitrio asportarunt. Cum autem his et aliis gravaminibus dicto priori et suis nequiter irrogatis necdum satiatus esset animus episcopi memorati, nec aversus furor ejus ab ipso, sed adhuc ad ejusdem oppressionem manus ejus extenta, servientes illius paternas domos saepedicti prioris, quae magni fuisse valoris et pretii memorantur, funditus everterunt, trabes et ligna caetera eorumdem ad munitionem castri dicti episcopi deferentes. Prior igitur tantis injuriis lacessitus, coram eodem episcopo de se ipso fecit deponi querelam: qui quod in corde gerebat non [Col. 0797B] valens dissimulare vel nolens, sibi placere respondit si ei damnum accideret vel gravamen; et ut quod ore dicebat, opere demonstraret, in nullo sibi fecit satisfieri de praemissis, quanquam damna eidem irrogata priori summam trecentarum marcarum excedere asserantur, praeter ea quae sui occasione hujusmodi pertulerunt. Denique adeo insolens effectus esse episcopus dicitur saepedictus ut publice praedicans quod in episcopatu suo esse vult episcopus atque papa, et asserens quod per judices delegatos a nobis, quos papae judicellos appellat, in sua dioecesi nihil fiet, capellanis de Mirebello praesumpserit inhibere ne observent sententias quas delegati a nobis judices protulerunt et praeceperunt firmiter [Col. 0797C] observari. Cujus praesumptionis excessum si quis diligentius curaverit intueri, gravem in eo cognoscet apostolicae sedis injuriam, et eorum nihilominus qui ei tanquam membra capiti adhaerentes in Christo efficiuntur unum corpus, advertere poterit dispendium et offensam. Si enim delegatos a nobis judices pro mandatorum exsecutione nostrorum tanto discrimini subjacere contigerit, quis commissiones nostras recipere aut mandata exsequi non timebit? Incircumscriptibilis siquidem et immensus, etsi coelum impleat adque terram, et suae divinitatis virtute penetret universa, spiritus tamen angelos suos facit, et ad explenda varia officia mittit illos; sic miro ordine ipsorum ministeria hominumque dispensans ut a quibus sibi ministrantibus in coelo semper [Col. 0797D] assistitur, ab iis in terra vita fidelium muniatur. Si ergo nos, quos humana conditio simul in diversis locis corporaliter esse non patitur, hujusmodi naturae defectum per angelos nostros redimere nequiverimus, quomodo judicium et justitiam et alia quae ad summi pontificis officium pertinent in gentibus longe positis faciemus? Non nostram igitur, sed apostolicae sedis, imo illius qui eamdem in terris obtinere voluit principatum, persequentes injuriam, et praedicti prioris et clericorum ipsius damnis et gravaminibus, quae sustinuerunt non sine nostra injuria, condolentes, in omnes tam clericos quam laicos qui eis praedicta gravamina intulerunt, quique ad hoc dederunt operam auxilio, consilio vel mandato, excommunicationis sententiam, fratribus nostris [Col. 0798A] nobis assistentibus, curavimus ore proprio promulgare, decernentes ut clerici quos eadem ligat sententia, cujuscunque ordinis aut dignitatis existant, si post publicationem ipsius praesumpserint celebrare divina, hoc ipso in perpetuum ab omni officio et beneficio ecclesiastico sint privati, et tam ipsi quam laici praeterquam in supremae necessitatis articulo absolutionis beneficium nequeant obtinere, nisi ad sedem apostolicam venerint illud humiliter petituri, saltem per procuratores idoneos, si forte nequiverint per seipsos.

Quocirca discretioni vestrae per apostolica scripta praecipiendo mandamus quatenus, dictam sententiam solemniter publicantes et praecipientes usque ad satisfactionem condignam firmiter observari, super [Col. 0798B] damnis et injuriis priori saepedicto et clericis ejus illatis inquiratis sollicite veritatem; et si dictum episcopum in hoc inveneritis culpabilem exstitisse, ipsum per censuram ecclesiasticam, sublato appellationis obstaculo, ad satisfactionem plenariam compellentes, eumdem suspensum ad nostram praesentiam transmittatis. Quod si forsan per se vel suos, de quorum potentia gloriatur, praesumpserit impedire quominus id probare valeat dictus prior, vos, cum ipsum propter frequentes variosque clamores qui de illo ad aures nostras super hujusmodi excessibus ascenderunt, suspectum et incredibilem habeamus, purgationem super iis cum quinta manus episcoporum indicatis eidem, ipsum nihilominus, si forsan in ea defecerit, suspensum ad sedem apostolicam [Col. 0798C] transmissuri. Quia vero idem episcopus persecutor saepedicti prioris et clericorum suorum asseritur manifestus, volumus et mandamus ut quoties ab eodem fueritis requisiti, episcopum memoratum et suos ab ipsius et clericorum suorum molestatione indebita, monitione praemissa, per censuram ecclesiasticam appellatione remota, veritate cognita, compescatis. Taliter autem super praemissis omnibus apostolicum studeatis adimplere mandatum, postpositis gratia, odio et timore, quod de negligentia redargui non possitis, sed potius de diligentia commendari. Testes autem, etc. Quod si non omnes, etc., duo vestrum, etc.

Datum Laterani, X Kal. Aprilis, pontificatus nostri [Col. 0798D] anno sexto decimo.



XIII. PRIORI SANCTAE RADEGUNDIS PICTAVIENSIS Eum fovet in causa sua. (Laterani, VI Kal. Aprilis.)

Cum olim ab M. quondam praedecessore tuo fuisses coram bonae memoriae Willelmo Burdegalensi archiepiscopo publice impetitus super eo quod dictus prior asserebat te canoniam ipsius Ecclesiae fuisse per Simoniacam pravitatem adeptum, ipso in probatione deficiente omnino, ac te, secundum quod injectum tibi exstiterat, canonice te purgante, ab impetitone illius fuisti sententialiter absolutus, sicut ipsius archiepiscopi litterae nobis exhibitae protestantur. Porro cum ejusdem Ecclesiae prioratum [Col. 0799A] fuisses postmodum assecutus et diu pacifice possedisses, magister P. de Chistre asserens quod prioratum ipsum obtinueras, mediante vitio Simoniae, te super hoc coram abbate Novi monasterii Pictaviensis et conjudicibus suis delegatis a sede apostolica impetivit. Sed cum idem magister post multas dilationes ipsi ad id probandum indultas fidem non posset facere de objectis, ac tu ad mandatum judicum eorumdem canonice te purgasses, praefati judices te ab ejusdem accusatione ac impetitione magistri sententialiter absolverunt: quorum processum diligenter inspectum duximus confirmandum, sicut ex nostris apparet litteris manifeste. Postmodum vero cum bonae memoriae Octavianus Ostiensis episcopus legationis officium exerceret in [Col. 0799B] partibus Gallicanis, D. et P. canonici Ecclesiae supradictae te super hoc in praesentia ejusdem episcopi accusarunt. Coram quo cum lis fuisset legitime contestata, et tibi objecta minime probarentur, idem episcopus, cognito quod a praedictis judicibus sententialiter, ut praemissum est, fueras absolutus, et processum ipsorum a nobis obtinueras confirmari, omnibus fere canonicis ipsius Ecclesiae tuam protestantibus innocentiam et alias tibi laudabile testimonium perhibentibus, te ab impetitione hujusmodi auctoritate qua fungebatur absolvit, accusatoribus perpetuum super iis silentium imponendo; sicut in ejus litteris perspeximus contineri. Nuper vero Hugo de Sancto Maxentio, W. de Sancto Benedicto, et W. Barrilers [Col. 0799C] canonici ecclesiae saepedictae suscitantes sopitam toties quaestionem, ad Bituricensem archidiaconum et conjudices suos super hoc contra te nostras, de praemissis mentione non habita, litteras impetrarunt: quorum duobus per electos arbitros a causae cognitione repulsis, cum interim tu et Hugo praedictus, aliis tamen tracti negotiis, ad nostram praesentiam venissetis, tu, quod non parvum innocentiae credimus argumentum, in nostra voluisti praesentia experiri. Nos igitur quae a partibus fuere proposita coram nobis plenius intellectis, quia cognovimus evidenter praefatas litteras directas ad dictum archidiaconum et ejus conjudices fuisse per subreptionem obtentas, eas carere viribus decernentes, praefati Hugonis denuntiationem non duximus admittendam; [Col. 0799D] tum quia nos tacita veritate circumvenire praesumpsit, tum quia commonitionem canonicam non praemisit, tum etiam quia excommunicationis sententiae subjacebat; statuentes ut litterae, si quas contra te de caetero super hoc contigerit impetrari, nullius penitus sint valoris, nisi tam de praesenti processu nostro quam de aliis superius comprehensis plenam et expressam fecerint mentionem. Decernimus ergo ut nulli omnino, etc., constitutionis, etc., usque incursurum.

Datum Laterani, VI Kalend. Aprilis, pontificatus nostri anno sexto decimo.

In eumdem fere modum scriptum est super hoc priori [Col. 0800A] Sancti Hilarii de Cella, et decano Sancti Hilarii, et subdecano Sancti Petri Pictaviensis, verbis competenter mutatis, usque mentionem. Ideoque discretioni vestrae per apostolica scripta mandamus quatenus, quod a nobis est super hoc provida deliberatione statutum, faciatis per censuram ecclesiasticam appellatione remota firmiter observari. Quod si non omnes, etc., duo vestrum, etc.

Datum Laterani, ut supra.



XIV. EPISCOPO HEREFORDENSI. Ne beneficia dentur eis qui sunt sufficienter beneficiati. (Laterani, V Kal. Aprilis.)

Cum Christi patrimonium inter eos qui sunt in haereditatem ejus assumpti sit provide dispensandum, [Col. 0800B] nec deceat ut aliis existentibus ebriis, alii esurientes remaneant aut jejuni, auctoritate tibi praesentium districtius inhibemus ne ad ecclesias lege tibi dioecesana subjectas sufficienter beneficiatos admittas, si forte tales praesentari contigerit ad easdem; gaudentes in Domino quod, sicut pro certo comperimus, ad id prompta sis voluntate paratus. Nulli ergo, etc., inhibitionis, etc., usque incursurum.

Datum Laterani, V Kalend. Aprilis, pontificatus nostri anno sexto decimo.



XV. EPISCOPO CREMONENSI APOSTOLICAE SEDIS LEGATO. Ecclesia Vicentina committitur electo Reginensi. (Laterani, VI Idus Aprilis.)
[Col. 0800C]

[(20) 1Kb] Licet quondam episcopum Ecclesiae Vicentinae, suis exigentibus culpis, mandaverimus amoveri penitus ab eadem, adhuc tamen, sicut accepimus, ipsam detinere non metuit occupatam, et cum dilapidatione multiplici pene penitus exhauserit bona ejus, residuum semper proficiens in deterius consumere non desistit. Quoniam igitur ad praesens aliud non videmus consilium superesse nisi ut dilecto filio Reginensi electo, qui prudentia et honestate per gratiam Dei viget, et est in partibus illis potens, dicta Ecclesia committatur, eidem nostris litteris dedimus in praeceptis ut, quasi navem confractam gubernaturus in fluctibus, assumens onus et curam Ecclesiae memoratae, ad eam reformandam in spiritualibus [Col. 0800D] et temporalibus relevandam, Reginensem nihilominus regens Ecclesiam, sic intendat provide ac potenter quod eadem in utroque per suae sollicitudinis studium resurgente, ipse crescat et nomine apud homines et merito apud Deum, ac de die in diem gratiam nostram plenius assequatur. Ideoque fraternitati tuae per apostolica scripta mandamus quatenus monens eumdem efficaciter et inducens ut laborem hujusmodi non recuset, ejusdem Ecclesiae Vicentinae capitulo et clero civitatis ac dioecesis universae injungas ut eidem intendant humiliter ac devote, contradictores, si qui fuerint, per censuram ecclesiasticam, appellatione postposita, compescendo. [Col. 0801A] Tu denique, frater episcope, super te ipso, etc.

Datum Laterani, VI Idus Aprilis, pontificatus nostri anno sexto decimo.



XVI. ELECTO REGINENSI, ET PRIORI SANCTI GEORGII IN BRADIA VERONENSIS DIOECESIS, ET VENTURAE SUBDIACONO NOSTRO CANONICO VERONENSI. De correctione monasterii de Vangaditia. (Laterani, VI Idus Aprilis.)

In correctione monachorum monasterii de Vangaditia piget nos ulterius inanem assumere operam vel laborem; cum nihil hactenus in ea proficere potuerimus, multum multoties laborantes, et hujusmodi Babylon, quam studio multo curavimus, minime sit sanata, quinimo eorum adeo computruerint [Col. 0801B] cicatrices ut vicinos etiam laicos fetor ad nauseam provocet eorumdem. Quia igitur ferro resecanda sunt vulnera quae fomentorum non sentiunt medicinam, discretioni vestrae per apostolica scripta mandamus quatenus tam E. quondam ejusdem loci abbatem, quem archipresbyter Estensis et conjudex ipsius nostri auctoritate mandati a regimine ipsius monasterii amoverunt, quam etiam monachos universos per alia monasteria collocantes, virum aliquem religiosum bonae opinionis et vitae, sollicitum in spiritualibus, et in temporalibus circumspectum praeficiatis monasterio saepedicto, quod, secum viris prudentibus et religiosis assumptis, monasterium ipsum spiritualiter et temporaliter cum consilio vestro studeat reformare; contradictores, si qui fuerint, [Col. 0801C] vel rebelles per censuram ecclesiasticam, appellatione postposita, compescentes. Quod si non omnes, etc., duo vestrum, etc. Tu denique, fili electe, super teipso, etc.

Datum Laterani, VI Idus April. pontificatus nostri anno sexto decimo.



XVII. ARCHIEPISCOPO SENONENSI, ET EPISCOPO NIVERNENSI, ET DECANO SEREBERIENSI DOCENTI PARISIUS SACRAM PAGINAM. De quodam canonico Lingonensi suspecto de haeresi. (Laterani, IV Idus Aprilis.)

[(21) 1Kb] Venerabilis frater noster Lingonensis episcopus olim quaedam nobis contra G. canonicum Lingonensem [Col. 0801D] presbyterum de Musiaco per suas litteras intimavit quae sapere videbantur haereticam pravitatem: quarum tenorem de verbo ad verbum vobis, fratres archiepiscope et episcope, ac dilecto filio nostro Roberto tituli Sancti Stephani in Coelio monte presbytero cardinali, tunc Parisius commoranti, sub bulla nostra misimus interclusum. Unde cum dictus episcopus eumdem suspectum de haeresi habuisset, coegit eumdem cautionem tam juratoriam quam fidejussoriam exhibere quod terminis quos sibi praefigeret ejus se conspectui praesentaret, prout deceret, super iis omnibus responsurus. Sed cum idem episcopus apud Barrum super Sequanam die [Col. 0802A] quo sibi terminum assignarat cum multis viris religiosis et prudentibus, quos ad hoc convocaverat, convenisset, dictus G. juramenti religione contempta, neque comparuit, neque suam absentiam excusavit. Quare saepedictus episcopus, pensatis omnibus quae tam prima die quam secunda, servato juris ordine, ac prae oculis habito Dei timore, acta fuerant coram eo, et toto processu diligenti deliberatione pensato, de consilio et consensu tam religiosorum quam juris peritorum omnium qui assistebant eidem, saepedictum G. super iis de quibus fuerat accusatus pro convicto decrevit habendum, ipsum sententia diffinitiva pronuntians tanquam haereticum condemnandum, et sententiam in scriptis redigi faciens, et multorum sigillis, episcoporum videlicet, [Col. 0802B] abbatum et archidiaconorum, reservari munitam. Cumque idem G. postmodum in nostra proposuisset praesentia constitutus quod praefatus episcopus eum post appellationem ad nos interpositam ceperat, et praefatam praestare compulerat cautionem, nitens se multipliciter excusare, nos attendentes quod vos, fratres archiepiscope ac episcope, cum cardinale praedicto ea quae circa ipsum fuerant inquirenda poteratis plenius indagare, illum ad vos duximus remittendum, dantes vobis per nostras litteras in praeceptis ut, nisi usque ad festum Pentecostes proximo tunc futurum in vestra praesentia compareret, super iis quae sapiunt haereticam pravitatem suam sufficienter, si posset, innocentiam ostensurus, vos sublato cujuslibet contradictionis et appellationis [Col. 0802C] obstaculo, exerceretis in ipsum rigorem ecclesiasticae disciplinae; quod si se ostenderet inculpabilem, ejus innocentiam nequaquam opprimi sineretis, cum sincera diligentia et diligenti sinceritate in negotio fidei processuri. Nuper autem idem G. proposuit coram nobis quod praefato termino ad praesentiam vestram non fuit ausus accedere metu mortis, cum zelus fidelium in haereticae pravitatis labe notatos, esset in partibus illis tunc temporis sic accensus ut incendio traderent non solum manifestos haereticos, sed etiam quoslibet de hujusmodi pravitate suspectos. Unde nobis humiliter supplicavit ut ejusdem purgationem recipi facientes, ipsum diu malitiose vexatum non sustineremus ulterius indebite molestari. [Col. 0802D] Licet autem eumdem ex eo quoque habeamus valde suspectum quod ad vestram praesentiam termino quem ore proprio sibi praefiximus non accessit, quia tamen non congregata dispergere, sed dispersa potius congregare debemus, discretioni vestrae per apostolica scripta praecipiendo mandamus quatenus convocatis ad locum idoneum praefato episcopo Lingonensi et aliis qui fuerint convocandi, circa ipsum, cui viva voce praecepimus ut infra octavas Pentecostes proximas propter hoc vestro conspectui se praesentet, secundum formam superius comprehensam, appellatione postposita, procedatis, eidem in eundo, redeundo et morando facientes auctoritate [Col. 0803A] nostra usque ad decisionem negotii securitatem plenariam exhiberi. Testes autem, etc. Quod si non omnes, etc., duo vestrum, etc. Vos denique, fratres archiepiscope ac episcope, super vobis ipsis, etc.

Datum Laterani, IV Idus Aprilis, pontificatus nostri anno sexto decimo.



XVIII. EPISCOPO ARGENTINENSI, ET ABBATI DE BONGARTEN ET PRIORI DE SALEM ARGENTINENSIS ET CONSTANTIENSIS DIOECESUM. De electione abbatissae Buchaugiensis. (Laterani, III Idus Aprilis.)

Accedentibus olim ad praesentiam nostram dilectis filiis C. procuratore G. et C. nuntio L. et canonicarum coenobii in Bocchove dilectum filium Angelum [Col. 0803B] tunc subdiaconum et capellanum nostrum, nunc Sancti Adriani diaconum cardinalem concessimus auditorem. Coram quo ipsius G. proposuit procurator quod olim coenobio praedicto abbatissa vacante, sorores, ad quas spectabat electio abbatissae, ad locum ad celebrandam electionem statutum pariter convenerunt, et habito diligenti tractatu, licet in principio a diversis diversae fuerint nominatae, majori tamen et saniori parte ipsarum dictam G. in abbatissam suam postmodum eligente, quatuor duntaxat dictam L. temere nominarunt. Verum cum ipsius electionis quaestio ad examen venerabilis fratris nostri Constantiensis episcopi dioecesani sui deducta fuisset, et idem cognitis causae meritis electionem [Col. 0803C] ipsius G. de prudentium virorum consilio confirmasset, ac induxisset eamdem in corporalem possessionem coenobii antedicti, officiales nobilis viri comitis Marcoaldi, dicta L. procurante, ipsam G. a jam dicto coenobio ejecerunt. Unde procurator C. ejusdem G. electionem, quae de ipsa facta fuerat, petiit confirmari. Nuntius vero L. praedictae proposuit ex adverso quod cum major et sanior pars personarum ad quas pertinebat electio in ipsam L. voto unanimi convenissent, ne praenominata G. quae se sibi adversariam opposuerat, praetextu qualis nominationis ipsius in praejudicium ejusdem aliquid attentaret, ad venerabilem fratrem nostrum Maguntinensem archiepiscopum, apostolicae sedis legatum, suspectum habens dioecesanum pro eo quod erat [Col. 0803D] ipsius G. consanguineus et manifestus adjutor, vocem appellationis emisit. Cumque partes postmodum in arbitros convenissent, arbitris ipsis gratia dioecesani jam dicti ad arbitrium debitum procedere non curantibus, dicta L. sedem apostolicam appellavit. Cujus appellatione contempta, dicta G. administrationi abbatiae fulta potentia brachii saecularis temere se ingessit. Unde ipsius L. nuntius causam personis suspicione carentibus petiit delegari. Quare venerabili fratri nostro Basiliensi episcopo et dilectis filiis de Novocastro et de Parisius abbatibus causam ipsam sub certa forma duximus committendam. Partibus igitur in praesentia praefati Basiliensis episcopi et [Col. 0804A] abbatis de Parisius ac F. praepositi de Trutinhusen, cui abbas de Castronovo vices suas, sententia tamen sibi reservata, commiserat, constitutis, et utra illarum prius deberet proponere contendentibus, tandem interlocuti fuerunt judices antedicti praefatam L. primo debere suam proponere quaestionem, utpote quae actoris personam gerere videbatur. A quorum sententia dicta G. ad sedem apostolicam appellavit. Et licet praefatus Basiliensis episcopus ejusdem appellationi duxerit deferendum, dicti tamen abbas de Parisius et praepositus eamdem frivolam reputantes, et attendentes quod secundum formam rescripti procedere poterant sine ipso, testes ab L. saepedicta productos, altera parte absente per contumaciam, receperunt: quorum depositionibus [Col. 0804B] dicti abbates diligenter inspectis, pro eadem L. sententiam proferentes, tam electionem, quae de praefata G. facta exstiterat, quam confirmationem dioecesani superius nominati penitus irritarunt: a quorum sententia non fuit a parte altera provocatum. Nuper autem cum procuratores partium ad nostram praesentiam accessissent, procurator ipsius G. interlocutoriam a praefatis judicibus promulgatam conatus est multipliciter impugnare, inter caetera praecipue allegando quod cum dictus abbas de Castronovo vices suas alii commisisset, licite potuerat ad sedem apostolicam provocari. Nos igitur iis et aliis quae fuere proposita coram nobis plenius intellectis, et inspecto nihilominus processu [Col. 0804C] judicum praedictorum, attendentes appellationem ipsam, qua provocatum fuit ab interlocutoria tanquam iniqua, frivolam exstitisse, cum absque dubio recte interlocuti fuerint tres judices memorati, licet unus appellationi duxerit deferendum, et quod abbas de Castronovo, quamvis praefato praeposito commiserit vices suas, tamen non totam jurisdictionem suam commisit eidem, sicut apparet ex eo quod diffinitivam postmodum una cum collega suo sententiam promulgavit, unde si a subdelegato appellandum fuisset, non ad nos sed ad eumdem abbatem debuerat appellari, appellatione hujusmodi non obstante, tam interlocutoriam quam diffinitivam sententiam pro praefata L. rationabiliter promulgatam, de fratrum nostrorum consilio duximus confirmandam. [Col. 0804D] Ideoque discretioni vestrae per apostolica scripta mandamus quatenus quod a nobis est sententialiter diffinitum, faciatis per censuram ecclesiasticam appellatione remota firmiter observari. Quod si non omnes, etc., tu ea, frater episcope. Vos denique, frater episcope et fili abbas, super vobis ipsis, etc.

Datum Laterani, III Idus Aprilis, pontificatus nostri anno sexto decimo.



XIX. PATRIARCHAE GRADENSI, ET EPISCOPO CASTELLANO. Adversus episcopum Tervisinum. (Laterani, VI Idus Aprilis.)

[(22) 1Kb] Exhibitae coram nobis dilectorum filiorum [Col. 0805A] magistri Maximi notarii et V. thesaurarii Ecclesiae Veronensis subdiaconorum nostrorum et S. Gradensis primicerii litterae continebant quod, cum cognitionem processus venerabilis fratris nostri Cremonensis episcopi apostolicae sedis legati contra venerabilem fratrem nostrum episcopum Tervisinum eis duxerimus committendam, iidem in ipso legitime procedentes, quia ipsis per testes et instrumentum publicum constitit evidenter quod adversus supradictum episcopum ad inimicorum ejus instantiam, loco suspecto, eodem absente, ac post appellationem ad nos legitime interpositam, fuit in inquisitione processum, et per quosdam, qui adeo in partem alteram declinarunt ut ea recusarent scribere quae pro episcopo facere videbantur, supradicti legati [Col. 0805B] processum in irritum revocarunt. Nos autem processum eorum, cum nihil rationabile objectum fuerit contra ipsum, in hac parte duximus approbandum. Intelleximus etiam ex litteris eorumdem, in inquisitione facta per bonae memoriae Albanensem electum apostolicae sedis legatum adversus eumdem episcopum, quam coram se aperiri fecerunt, quosdam testes deposuisse juratos quod, cum Tervisina civitas statuisset ut de feudis venditis sexta pars pretii ad feudorum dominos volveretur, et sic feudum fieret emptoris allodium, bonae memoriae Conradus Tervisinus episcopus a sede apostolica et clarae memoriae Henrico imperatore privilegia impetravit ut contra episcopatum non haberet statutum hujusmodi firmitatem, [Col. 0805C] et successores ejusdem Conradi de sic venditis feudis Ecclesiae sextam partem recipere noluerunt, sed episcopus iste recepit ex illis. Adjecerunt etiam testes praedicti quod, cum commune civitatis ejusdem Ambrosio quondam episcopo Tervisino abstulerit teloneum, episcopus, qui nunc praeest, pro ipso duo millia librarum ab eodem communi recepit: quod memoratus Ambrosius facere recusavit. Ad haec autem sic eumdem episcopum respondisse judices retulerunt, quod dicta privilegia nec habuit neque vidit, et cum ipse super statuto hujusmodi communitati resistere non valeret, et sic nisi sextam acciperet, in Ecclesiae suae potius praejudicium redundaret tam partem quam totum etiam amittendo, ejusdem Ecclesiae necessitate ac utilitate pensata, [Col. 0805D] de venerabilis fratris nostri Aquilegiensis patriarchae licentia, cujus super hoc litteras illis exhibuit ejusdem sigilli munimine roboratas, de venditis feudis sextam recepit pretii portionem, adjiciens ut cum pro recuperando teloneo a communi ejus praedecessori sublato sollicite laborarit, nec potuerit aliquem consequi super hoc ex suo labore profectum, tandem teloneum ipsum in duobus millibus librarum obtinuit aestimari; sed ex ipsis denariis aliquid non recepit, nisi quod commune septingentas libras, quas extorquere ab ipso volebat, sibi recompensavit ex illis. Quia vero super iis dicti judices nihil specialiter decreverunt, cum judex de ea re de qua cognovit pronuntiare debeat secundum legitimas sanctiones, [Col. 0806A] eorum negligentia in hac parte robur favoris apostolici non meretur.

Licet autem eumdem episcopum tam propter hoc quam alienationem ejusdem molendini valde utilis Ecclesiae Tervisinae ac debita quibus tam brevi tempore post promotionem suam eamdem Ecclesiam plurimum oneravit, nec non beneficia ecclesiastica, sicut accepimus, personis indignis collata, de dilapidatione suspectum, quinimo quodammodo culpabilem secundum canonica et legalia instituta suspendere ab administratione possemus, ne tamen vir nobilis Guercius, quem ab impetitione ipsius episcopi propter causas inimicitiarum alia vice repulimus, et nunc etiam nuntios ejus non duximus admittendos, tanquam inimicus super eum hac [Col. 0806B] occasione gauderet si forsan idem episcopus reduceretur in poenam quam ad clamores ejus incurrerat, providimus sic rigorem mansuetudine temperandum quod in illo insultationis non superabundet occasio, et circa istum non videatur omitti super administratione cautela. Hinc est quod omnis alienationis speciem sub interpositione anathematis interdicentes eidem, ipsum ab alienandi suspendimus potestate, ut ipso jure contractus alienationis sit irritus, si quis forte per ipsum medio tempore fuerit attentatus. Interim autem dilectos filios decanum et magistrum Gall. canonicum Tervisinos circa curam et administrationem temporalium ei praecepimus adhiberi, sine quorum consilio et assensu in temporalibus [Col. 0806C] non ministret, praestito ab illis corporaliter juramento quod ei circa temporalium administrationem assistent fideliter et prudenter. Super eo autem quod quaedam ecclesiastica beneficia, non solum indignis, sed etiam indigne asseritur concessisse, veritatem nihilominus inquiratis, et eam ad nostrum referatis examen, interim ipsum a potestate conferendi ecclesiastica beneficia suspendentes. Caeterum ut plene indemnitatibus provideatur Ecclesiae Tervisinae, fraternitati vestrae per apostolica scripta mandamus quatenus, super rebus alienatis, videlicet quot et quanta quantique valoris exstiterint, quodve dispendium ex hoc incurrerit Ecclesia Tervisina, nec non et aliis circumstantiis inquisita per canonicos Tervisinos juramento interposito sollicite veritate, [Col. 0806D] depositiones ipsorum ad nos sub sigillis vestris inclusas fideliter transmittentes, praefigatis episcopo terminum competentem infra quem per se vel procuratorem idoneum nostro se conspectui repraesentet, ut super hoc secundum quod expedire viderimus, procedamus. Vos igitur tam prudenter in praemissis, sublato contradictionis et appellationis obstaculo, procedere studeatis, quod circumspectionem vestram ex hoc possimus in Domino commendare. Nullis litteris veritati, etc. Vos denique, fratres patriarcha et episcope, super vobis ipsis, etc.

Datum Laterani, VI Idus Aprilis, pontificatus nostri anno sexto decimo.



XX. ARCHIPRESBYTERO DE GRAVALONA NOVARIENSIS DIOECESIS. De interdicti sententia relaxanda. (Laterani, VI Kal. Aprilis.)
[Col. 0807A]

Ex parte communis de Gravalona Novariensis dioecesis fuit propositum coram nobis quod licet terra ipsorum fundata sit in solo habili et fecundo, adeo tamen infortunata est et infausta ut nec in rebus multiplicari valeat nec personis, et cum, fortuna sibi aliquatenus arridente, speratur quod ab hujusmodi debeat infelicitate consurgere, casibus semper opprimitur improvisis: quod ex eo existimant provenire quia terra eadem olim, sicut fama est, propter excessus dominorum ipsius supposita [Col. 0807B] fuit sententiae interdicti, quae non creditur fuisse postmodum relaxata. Unde apostolatui nostro humiliter supplicarunt ut cum nobis in beato Petro apostolo ab ipsa fuerit veritate promissum quod quaecunque solveris super terram, soluta erunt pariter et in coelis, eos ab hujusmodi vinculo absolvere dignaremur, praesertim cum animarum quoque periculum ex hoc sibi metuant imminere. Cum igitur majores propter minorum offensam et culpa majorum minores quandoque puniri sacrae Scripturae doceamur exemplis, piam eorum sollicitudinem et timorem commendamus in Domino, et speramus quod fides quam de clavibus Petri gerunt ipsis utilis esse debeat ad veniam promerendam, cum paralyticum [Col. 0807C] ad pedes Jesu Christi submissum per tegulas fides salvaverit aliena. Verum quia David ad placandam indignationem divinam, quae culpa ipsius in populum fuerat concitata, sacrificium Domino legitur obtulisse, nos factis ejusdem, quae ad nostram eruditionem scripta esse testatur Apostolus, inhaerentes, discretioni tuae per apostolica scripta mandamus quatenus populum dicti loci, ut ad expiandam culpam hujusmodi et divinam propitiationem facilius impetrandam, aliquam Domino satisfactionem impendant, monens efficaciter et inducens, praefatam interdicti sententiam auctoritate nostra denunties relaxatam, eosdem sollicite commonendo ut sic in divino timore permaneant, ne quos apud homines apostolica solvit auctoritas, propria liget iniquitas [Col. 0807D] apud Deum.

Datum Laterani, VI Kal. Aprilis, pontificatus nostri anno sexto decimo.



XXI. ARCHIEPISCOPO SALZEBURGENSI, ET DE RERTHTHERSGADME SALZEBURGENSIS DIOECESIS PRAEPOSITIS Eis committitur quaedam causa. (Laterani, VII Idus Aprilis.)

Causam quae inter dilectos filios A. presbyterum et C. scholarem Ratisponenses super Ecclesia in Buchkirchen vertitur, ab examine dilecti filii praepositi Sancti Nicolai et suorum conjudicum delegatorum nostrorum ad nos per appellationem delatam, dilecto filio Angelo Sancti Adriani diacono cardinali [Col. 0808A] commisimus audiendam. Coram quo presbyter proposuit memoratus quod cum olim venerabilis frater noster Pataviensis episcopus praedictam Ecclesiam de Buchkirchen, quam ad commonitionem ejusdem episcopi dictus C. nullo tunc ordine fungens, pro eo quod quamdam puellam desponsaverat publice, per litteras et proprium nuntium resignarat, sicut per ejusdem episcopi litteras ostendebat, eidem canonice concessisset vacantem quidem et nemine reclamante, ac ipsam idem presbyter aliquandiu possedisset in pace, tandem praedictus C. ad quosdam judices apostolicas litteras super restitutione ipsius Ecclesiae adversus memoratum episcopum impetravit, mendaciter se clericum exprimens in eisdem, cum tempore impetrationis ipsarum clericali [Col. 0808B] non esset charactere insignitus. Et licet hujusmodi abrenuntiaverit litteris, data fide quod eis nullatenus uteretur dummodo sibi dictus episcopus de ipso presbytero faceret justitiae plenitudinem exhiberi, postmodum tamen idem C. coram eo traxit in causam presbyterum ante dictum: qui cum sentiret indebite se gravari, sedem apostolicam appellavit. Eo vero prosequente appellationem emissam, dictus C. per judices ad quos litteras quibus abrenuntiaverat impetrarat, praenominatam Ecclesiam occupavit. Cumque super hoc idem presbyter ad decanum Pataviensem et collegas ipsius nostras litteras reportasset, et de spoliatione ipsius presbyteri constitisset eisdem, ipsi restituendam ei praenominatam Ecclesiam decreverunt, mittentes duos decanos [Col. 0808C] cum eodem presbytero qui auctoritate nostra ipsum in possessionem Ecclesiae mitterent corporalem. Quibus saepedictus C. una cum quibusdam armatis se violenter opponens, ipsos turpiter repulerunt. Sed cum judices ipsum C. pro temeritate hujusmodi ad eorum praesentiam citavissent, et idem appellans frustratorie, manifesta contumacia laboraret, tam in eum quam in ejus fautores excommunicationis sententiam proferentes, eumdem presbyterum cum securitate nobilis viri ducis Bavariae ad praenominatam Ecclesiam remiserunt. D. vero subdiaconus et quidam alii ejusdem C. servi, et patris ejus amici, eodem C. procurante, noctis tempore ipsum aggressi presbyterum, adhuc nudum, in lecto [Col. 0808D] jacentem, ligatis a tergo manibus, equis et aliis rebus ejus ablatis, traxerunt impositis ei plagis ad silvam, et inter ungues spinis immissis, eum multis aliis affecere tormentis, et tanto tempore, procurantibus F. E. et W. militibus et quibusdam aliis Pataviensis dioecesis, tenuere captivum donec praedicti ducis et quorumdam aliorum nobilium precibus pro quadam summa pecuniae se redemit. Quare tam ejus dioecesanus quam judices memorati ipsius miseriis miserentes, praesumptores praefatos et fautores ipsorum excommunicationis vinculo innodarunt. Unde nobis humiliter supplicavit ut ejus adversarii malitiis occurrentes, laboribus ipsius imponere finem dignaremur.

Ad haec autem per D. procuratorem partis alterius [Col. 0809A] fuit ex adverso responsum quod cum praedictus C. memoratam Ecclesiam ab ipso Pataviensi canonice sibi collatam duobus annis pacifice possedisset, tandem eo insistente scholasticis disciplinis, eamdem idem episcopus contulit presbytero memorato. Super quo tam contra ipsum quam contra presbyterum ad Ratisponensem praepositum et suos conjudices litteras impetravit, qui propter contumaciam ipsius presbyteri eumdem C. in possessionem causa rei servandae miserunt. Interim autem idem C. citatus a decano Pataviensi et suis conjudicibus per quasdam nostras litteras ipsis per suum adversarium praesentatas, in quibus tamen nulla de prioribus mentio habebatur, in ipsa citatione bis fuit per eumdem presbyterum spoliatus. Propter quod ad [Col. 0809B] praefatos judices Ratisponenses recurrens, eumdem fecit presbyterum excommunicationis vinculo innodari, et ad cautelam a secundis judicibus ad nos per nuntium proprium appellavit, tum propter causam praemissam, tum quia exceptiones ejus legitimas admittere recusabant. Unde petebat ut revocato in irritum quod per decanum Pataviensem et suos conjudices temere fuerat attentatum, Ratisponensis praepositi et conjudicum ejus processum robur faceremus firmitatis habere. Nos igitur per fidelem narrationem cardinalis praedicti auditis iis et aliis quae fuere proposita coram eo, possessionem ejusdem Ecclesiae cum fructibus perceptis adjudicavimus presbytero memorato, discretioni vestrae per apostolica scripta mandantes quatenus in corporalem [Col. 0809C] possessionem ipsius Ecclesiae presbyterum mittatis eumdem, et auctoritate nostra defendatis inductum, super fructibus quod a nobis est sententialiter diffinitum facientes per censuram ecclesiasticam appellatione remota firmiter observari. Caeterum quia de damnis et injuriis supradictis nobis non potuit fieri plena fides, per apostolica vobis scripta mandamus quatenus vocatis qui fuerint evocandi, et auditis hinc inde propositis, si de iis legitime vobis constiterit, de damnis satisfieri competenter eidem presbytero facientes, pro hujusmodi detestandis injuriis praefato C. si per eum illatae fuerunt, super Ecclesia ipsa perpetuum silentium imponatis. Alioquin eo, sicut dictum est, primitus restituto, super proprietate [Col. 0809D] ipsius Ecclesiae audiatis causam; et quod canonicum fuerit sublato appellationis obstaculo decernatis, facientes quod statueritis, etc. Tu autem, etc. Quod si non omnes, etc., tu ea, frater archiepiscope, etc. Tu denique, frater archiepiscope, super te ipso, etc.

Datum Laterani, VII Idus Aprilis, pontificatus nostri anno decimo sexto.



XXII. NOBILI VIRO COMITI NIVERNENSI, SPIRITUM CONSILII SANIORIS. De causa monasterii Vezeliacensis cum comite Nivernensi. (Laterani, II Idus Aprilis.)
[Col. 0810A]

[(23) 1Kb] Cum pro quaestione quae inter te ex parte una et dilectos filios abbatem et conventum monasterii Virziliacensis dioecesis Eduensis ex altera super quibusdam procurationibus annuis, damnis et injuriis vertebatur, tui et partis alterius procuratores ad nostram praesentiam accessissent, et in ea fuisset aliquandiu coram nobis prudenter et provide disputatum, tandem ex parte tua relatione tuorum procuratorum accepimus quod tu volens [Col. 0810B] per omnia complacere nostrae beneplacito voluntatis, paratus eras in hac causa nostris obtemperare mandatis. Nos autem communicato fratrum nostrorum consilio hoc duximus injungendum, ut cum tu et successores tui comites Nivernenses in festo paschali ad monasterium accesseritis memoratum, nomine procurationis centum librarum usualis monetae, quae pro tempore curret, sitis summa contenti, tantumdem in festo beatae Mariae Magdalenae procurationis nomine recepturi, si ad monasterium accesseritis supradictum, ad protectionem ejusdem monasterii, secundum quod de jure tenemini, dantes operam efficacem. Ut ergo super hoc nulla possit in posterum via patere calumniae, tu et uxor tua per authenticum instrumentum abbati et conventui [Col. 0810C] ejusdem monasterii promittatis vos id firmiter observaturos, vestros nihilominus successores ad hujus rei observantiam obligantes, et ad majorem cautelam faciatis hoc per charissimum in Christo filium nostrum [Philippum] illustrem regem Francorum auctoritate regia confirmari; mandatum nostrum taliter impleturi quod divinam et apostolicam gratiam possitis exinde uberius promereri. Damus itaque venerabili fratri episcopo et dilectis filiis abbati Sancti Victoris et cancellario Parisiensi nostris litteris in mandatis ut postquam super hoc tu et uxor tua litteras secundum formam concesseritis supradictam, te juxta formam Ecclesiae a vinculo excommunicationis absolvant quo propter idem [Col. 0810D] negotium nostra es auctoritate ligatus, injungentes tibi sub debito praestiti juramenti ut ad impetrandam super hoc confirmationem regiam des operam bona fide. Abbatem vero et conventum praedictos ab omni decrevimus impetitione cessare; omnemque remittere quaestionem quae ipsis adversus te comitem super damnis et injuriis competebat; decimis de Dornitiaco duntaxat exceptis, super quibus eis satisfieri volumus et mandamus.

Datum Laterani, II Idus Aprilis, pontificatus nostri anno decimo sexto.

Scriptum est super hoc episcopo, abbati Sancti Victoris, et cancellario Parisiensi, verbis competenter [Col. 0811A] mutatis. Quod si non omnes, etc., tu, frater episcope, etc. Tu denique, etc.



XXIII. ARCHIEPISCOPO ET ABBATI SANCTI PAULI NARBONENSIS, ET PRIORI FONTISFRIGIDI, NARBONENSIS DIOECESIS. Adversus homines Montispessulani. (Laterani, VI Idus Aprilis.)

Charissima in Christo filia illustris regina Aragonum de hominibus Montispessulani plenam injuriis nobis obtulit quaestionem, qui, sicut asserit, redditus loci ejusdem, castrorum et villarum in districtu Montispessulani existentium, ad eamdem reginam de jure spectantes, eisdem a viro suo illustri rege Aragonum titulo pignoris obligatos, contra justitiam detinent et ei reddere contradicunt, cum ipsa pignoris [Col. 0811B] obligatio, utpote de re dotali, de jure robur non habuerit firmitatis: quae si aliquem sortita fuisset effectum, tanto tempore ipsarum rerum redditus perceperunt quod non solum extenuatum est debitum, verum etiam non modicam summam pecuniae restituere tenentur eidem; castrum nihilominus, quod ibidem habebat funditus diruerunt [(24) 1Kb] , inde lapides et caementa in majoris contemptus opprobrium asportantes, et ad jura dominii manibus suis extensis, notarium et consules in Montepessulano fecerunt contra voluntatem ipsius, et in damnum ejus pisces vendi faciunt in locis aliis quam consuetum fuerit ab antiquo, nomine consulum, et non reginae, facientes banna et edicta proponi. Praeterea castrum de Latis, quod multis inhabitabatur [Col. 0811C] hominibus, partim ruina, partim incendio destruxerunt, pluribus ex ejusdem loci hominibus interfectis. In iis autem et aliis eadem asserebat regina se damna multorum millium marcarum et plurium solidorum per illorum injurias incurrisse: qui etiam, tanquam haec non sufficerent ad offensam, de quodam castro ipsius reginae charissimum in Christo filium nostrum illustrem regem Aragonum expulerunt, ut sic eum adversus eam tacite provocarent; et ut inter eos contra jura matrimonii majoris incentivum discordiae suscitarent, regem jurare fecerunt eumdem ut Montempessulanum infra biennium non intraret. Volentes autem eidem reginae in suo jure adesse, qui sumus omnibus in justitia debitores, discretioni [Col. 0811D] vestrae per apostolica scripta mandamus quatenus partibus convocatis, et auditis hinc inde propositis, quod justum fuerit appellatione postposita decernatis, facientes quod decreveritis per censuram ecclesiasticam firmiter observari; praefatos etiam homines Montispessulani per eamdem censuram appellatione postposita compellentes ut super expensis quas propter haec eadem fecit regina, ipsi satisfaciant ut tenentur. Interim autem eosdem homines ad solvendam ipsi reginae medietatem omnium reddituum patrimonii ejus, et ut de subtractis satisfaciant competenter, per districtionem ecclesiasticam, sicut justum fuerit, sublato appellationis [Col. 0812A] obstaculo compellatis. Testes autem, etc. Quod si non omnes, etc., tu, frater archiepiscope, cum eorum altero, etc. Vos denique, frater archiepiscope et fili abbas, super vobis ipsis, etc.

Datum Laterani, VI Idus Aprilis, pontificatus nostri anno sexto decimo.



XXIV. MARBACENSI ET DE SALEM ABBATIBUS BASILIENSIS ET CONSTANTIENSIS DIOECESUM, ET H. CELLERARIO BASILIENSI. Quod spoliatus restituendus est ante judicium. (Laterani, VIII Idus Aprilis.)

Accedentibus ad sedem apostolicam dilectis filiis R. praeposito Marbacensi et Henrico procuratore Marbacensis Ecclesiae dilectum filium Robertum tituli Sancti [Col. 0812B] Stephani in Coelio monte presbyterum cardinalem concessimus auditorem. Coram quo proposuit praepositus memoratus quod, cum olim de mandato venerabilis fratris nostri Basiliensis episcopi litterarum nostrarum contra Ottonem maledictum et reprobum, fidus et verus interpres, coram universo clero et terrae nobilibus et aliis multis astantibus latam a nobis in reprobum supradictum excommunicationis sententiam constanti mente ac voce intrepida divulgaret, canonici ejus ibi occasionem odii medicantes ubi eis dilectionis materia poterat abundare, in ipsum unanimiter conspirarunt, et quorumdam laicorum favore suffulti, eum a Marbacensi Ecclesia jam annis elapsis duobus turpiter ejecerunt. Cumque idem praepositus a nobis obtinuerit dari Luzelacensi abbati et suis conjudicibus [Col. 0812C] nostris litteris in mandatis ut fratres praedictos per censuram ecclesiasticam cogerent eidem reverentiam et obedientiam debitam exhibere, nec non ad venerabilem fratrem nostrum Metensem episcopum, tunc Spirensem, nostras litteras impetrarit ut quoslibet imperiales ecelesiastica districtione compelleret ne ipsum in aliquo molestarent, interim dicti canonici adversus eum ad abbatem [(25) 1Kb] Parisiensem et suos conjudices a sede apostolica quasdam litteras impetrarunt. Iidem vero judices terminum peremptorium praemittentes, locum ei assignavere suspectum; et licet tam propter hoc quam alias causas recusationis legitime illorum potuisset judicium declinare, tamen coram eis in modum exceptionis [Col. 0812D] objecit quod prius deberet restitui quam adversarium petitionibus respondere, cum nec nudus contendere nec inermem se deberet opponere inimicis; et ne ipsum judices ad respondendum restitutione non praevia cogerent, ad sedem apostolicam appellavit. Ipsi vero, licet tractatum de compositione praemiserint, tamen adversariis ipsius praepositi ab examine venerabilis fratris nostri episcopi Basiliensis, in quem sub interpositione fidei fuerat a partibus compromissum, ad judices eosdem reversis in ipsum praepositum absentem et non restitutum, lite nullatenus contestata, post appellationem ad nos legitime interpositam, depositionis [Col. 0813A] sententiam promulgarunt, dantes canonicis de facto licentiam eligendi alium in pastorem. Unde petebat idem praepositus ut cum ipsa sententia, si sententia dici deberet, contra solitum ordinem judiciorum fuerit promulgata, denuntiare dignaremur eamdem irritam et inanem, et ipso plenarie restituto, ejus adversarios perjuros, excommunicatos, participantes excommunicatis, et conspiratores, et possessiones Ecclesiae contra tenorem confirmationis nostrae minus licite distrahentes, faceremus per aliquos canonicae subjici ultioni.

Procurator autem canonicorum proposuit ex adverso quod cum canonici Marbacenses dictum R. super perjurio duplici, dissolutione vitae, furtiva subtractione privilegiorum Ecclesiae, ac dilapidationis [Col. 0813B] vitio, coram dicto abbate Parisiensi et suis conjudicibus delegatis a nobis impeterent, ipse de meritis causae diffidens ad exceptiones divertit inanes, quibusdam causis suspicionis adversus unum de judicibus allegatis, in quarum probatione defecit. Judices autem, ne viderentur mandati apostolici contemptores, se ad principalis quaestionis examen exigente justitia converterunt. Nec opus erat ut eum ad petitionem restitutionis admitterent, quem dilapidationis objectu pars altera repellebat, ne daretur eidem in re familiari grassandi facultas. Cum enim de dilapidatione suspectus debeat ab administratione suspendi, memoratus R. evidens dilapidator existens ab administrationis petitione [Col. 0813C] levi poterat exceptione repelli, contra quem, ut amoveretur ab ea, daretur actio ad agendum, nec super spoliatione hujusmodi poterat coram eisdem judicibus litigare, cum ad alios super hoc nostras litteras impetrasset. Praeterea si praepositus idem de spoliatione in modum actionis agebat, canonicorum quaestio, quae ordine propositionis praecesserat, praecedere terminatione debebat. Quod si spoliatio fuit in modum exceptionis objecta, non propter hoc erat ei restitutio facienda. Unde judices ipsius praepositi, frivolae appellationis diffugio non obstante, cum esset in litteris nostris appellationis obstaculum interdictum, cognitis causae meritis, in eum depositionis sententiam protulerunt. Quapropter dictus procurator instabat ut sententiam [Col. 0813D] ipsam, pro qua praesumi debebat donec contrarium probaretur, dignaremur apostolico munimine roborare.

Nos igitur auditis iis et aliis per fidelem narrationem cardinalis praedicti quae fuere proposita coram eo, cum non debuerit adversus eumdem praepositum spoliatum post appellationem legitimam et lite non contestata procedi, maxime occasione litterarum quae veritate tacita fuerant impetratae, processum judicum eorumdem et quidquid ex eo secutum est, vel ob id decrevimus irritum et inane. Caeterum quia se restitui principaliter petiit praepositus memoratus, cum constaret ipsum fuisse ab [Col. 0814A] adversariis spoliatum, nos sententialiter restituentes eumdem, discretioni vestrae per apostolica scripta mandamus quatenus ipsum in corporalem possessionem Marbacensis praepositurae sublato appellationis obstaculo inducatis, et auctoritate nostra defendatis inductum, contradictores per censuram ecclesiasticam appellatione postposita compescentes, proviso prudenter ut si praefatus praepositus merito fuerit de dilapidatione suspectus, adhibeatis eidem circa curam temporalium duos viros providos et fideles, sine quorum consilio et assensu administrationem temporalium nequeat exercere, ne per usum administrationis inutilis, bona Marbacensis Ecclesiae dissipentur. Deinde super aliis quae hinc inde fuere proposita, quia de ipsis nobis constare [Col. 0814B] non potuit, vos partibus convocatis, et auditis quae duxerint proponenda, quod canonicum fuerit, appellatione postposita, statuatis. Et si praescripta crimina contra dictum praepositum legitima probatione patuerint, vos ipsum a regimine Marbacensis Ecclesiae in perpetuum amoventes, appellatione remota, faciatis Ecclesiae supradictae de alio viro idoneo in praepositum per electionem canonicam provideri, nullis litteris obstantibus praeter assensum partium a sede apostolica impetratis. Quod si non omnes, etc., duo vestrum, etc. Vos denique, filii abbates, super vobis ipsis, etc.

Datum Laterani, VIII Idus Aprilis, pontificatus nostri anno sexto decimo.



XXV. ABBATI ET CONVENTUI VINDOCINENSIBUS. Laudat reformationis propositum. (Laterani, V Idus Aprilis.)
[Col. 0814C]

[(26) 1Kb] Dilectus filius W. monachus vester, quem in promovendis Ecclesiae vestrae negotiis sollicitum comperimus et prudentem, ex parte vestra proposuit coram nobis quod in proposito et desiderio geritis ecclesiam Sanctae Priscae de monte Aventino ad vestrum monasterium pertinentem reformare in temporalibus et spiritualibus ordinare, instituendo monachos in eadem juxta beati Benedicti Regulam Domino servituros; dummodo dignitates et jura quae monasterio vestro competunt ex eadem, vobis [Col. 0814D] et ipsi monasterio integra conservemus. Unde nobis humiliter supplicavit ut super hoc nostrae voluntatis beneplacitum vobis rescribere dignaremur. Nos igitur propositum vestrum commendantes in Domino, et desiderium favore benevolo prosequentes, insinuatione vobis praesentium intimamus quod cum super eadem Ecclesia nostrum vobis privilegium concesserimus, gratum nobis et acceptum existet si efficaciter intenderitis ad ipsius commodum et augmentum. Tu denique, fili abbas, super te ipso, etc.

Datum Laterani, V Idus Aprilis, pontificatus nostri anno sexto decimo.



XXVI. SLESWICENSI EPISCOPO [(27) 1Kb] . Rescribit ad ejus consulta (Laterani, III Kal. Maii.)
[Col. 0815A]

[(28) 1Kb] Postulasti per sedem apostolicam edoceri utrum sacerdos ecclesiam habens in una dioecesi, et residens in eadem, domicilium vero patrimonii ratione in alia, ibique delinquens, ab episcopo in cujus habet dioecesi patrimonium pro delicto ibidem commisso debeat judicari, praesertim in causis [(29) 1Kb] quae officii seu beneficii privationem exposcunt. Ad quod breviter respondemus quod per episcopum in cujus deliquit dioecesi [(30) 39Kb] sententia promulgari poterit in eumdem, sed ab episcopo in dioecesi cujus [Col. 0815B] ecclesiam obtinet, erit quoad ipsam ecclesiam hujusmodi exsecutio sententiae facienda [(31) 1Kb] . [(32) 1Kb] Quaesivisti praeterea utrum contra quosdam contempta excommunicationis sententia debitas ecclesiis decimas subtrahentes tibi regiam implorare liceat potestatem, cum ad solutionem ipsarum vix absque sanguinis effusione [(33) 1Kb] valeant coarctari. Ad quae tibi duximus respondendum, quod si te de hujusmodi querimoniam simpliciter deponente, rex [(34) 1Kb] , cui ad bonorum laudem et malefactorum vindictam gladius est commissus, in eosdem rebelles traditam sibi exercuerit potestatem, eorum erit duritiae imputandum [(35) 1Kb] . Coemeteria vero in quibus excommunicatorum corpora sepeliuntur [(36) 111Kb] per suorum violentiam propinquorum, reconcilianda erunt [Col. 0815C] aspersione aquae solemniter benedictae, sicut in ecclesiarum dedicationibus consuevit [(37) 1Kb] . Procurationes autem quae visitationis ratione debentur, sine manifesta et necessaria causa non exigas, nisi cum personaliter [(38) 1Kb] officium visitationis impendis. Tu denique, frater episcope, super te ipso, etc.

[Col. 0816A] Datum Laterani, III Kal. Maii, pontificatus nostri anno sexto decimo.



XXVII. EPISCOPO ET CAPITULO MASSILIENSI. Ut mandatario apostolico assignent praebendam. (Laterani.)

Apostolicae sedis benignitas, quae curam gerit et sollicitudinem singulorum, suam gratiam specialiter circa illos ampliare tenetur qui noscuntur diutius in ejus obsequiis laudabiliter insudasse. Dignum est enim ut ipsius domestici ab ejusdem uberibus repleantur, et sibi eam inveniant affluentem quam etiam in benignitatis affluentia sibi sentiunt exuberantem ignoti. Cum igitur pro dilecto filio [Col. 0816B] magistro R. scriptore nostro, cujus fidelitas et devotio in cancellariae nostrae servitio est probata, jam tertio vobis scripserimus ut eidem, quem dudum ad mandatum nostrum nullo sibi beneficio assignato in fratrem et canonicum recepistis, curaretis tam in domibus quam in aliis sicut uni ex vobis providere, ac postmodum quibusdam vestrum in nostra praesentia constitutis hoc idem injunxerimus viva voce, grave gerimus et indignum quod vos, more aspidis surdae aures penitus obturantes, id hactenus efficere non curastis. Volentes igitur adhuc utrum in vobis aliqua obedientiae scintilla remanserit experiri, universitati vestrae per apostolica scripta mandamus et districte praecipimus quatenus ipsi magistro saltem hac vice juxta praescriptam [Col. 0816C] formam providere curetis. Alioquin noveritis nos dilecto filio magistro Thedisio nuntio nostro per nostras dedisse litteras in praeceptis ut de bonis Ecclesiae vestrae secundum formam eamdem competentem sibi provisionem nostra fultus auctoritate assignet, contradictores, si qui fuerint, vel rebelles [Col. 0817A] per censuram ecclesiasticam appellatione postposita compescendo. Tu denique, frater episcope, super te ipso et credito tibi, etc.

Datum Laterani.

Scriptum est super hoc dilecto filio magistro Thedisio nuntio nostro, verbis competenter mutatis.



XXVIII. UNIVERSIS CHRISTI FIDELIBUS PER MAGUNTINENSEM PROVINCIAM CONSTITUTIS. De negotio terrae sanctae.

Quia major nunc instat necessitas quam unquam exstiterit ut terrae sanctae necessitatibus succurratur, et de succursu speratur major quam unquam provenerit utilitas proventura, ecce resumpto clamore clamamus ad vos, et pro illo clamamus qui [Col. 0817B] moriendo voce magna clamavit in cruce, factus obediens Deo Patri usque ad mortem crucis, clamans ut nos ab aeternae mortis eriperet cruciatu, qui clamat etiam per seipsum, et dicit: Si quis vult venire post me, abneget semetipsum, et tollat crucem suam, et sequatur me (Matth. XVI); ac si diceret manifestius: Qui vult me subsequi ad coronam, me quoque subsequatur ad pugnam, quae nunc ad probationem proponitur universis. Poterat enim omnipotens Deus terram illam, si vellet, omnino defendere, ne in manus traderetur hostiles. Posset et illam, si vellet, de manibus hostium facile liberare, cum nihil possit ejus resistere voluntati. Sed cum jam superabundasset iniquitas, refrigescente charitate multorum, ut fideles suos a somno mortis [Col. 0817C] ad vitae studium excitaret, agonem illis proposuit in quo fidem eorum velut aurum in fornace probaret, occasionem salutis, imo salvationis causam praestando, ut qui fideliter pro ipso certaverint, ab ipso feliciter coronentur, et qui ei noluerint in tantae necessitatis articulo debitae servitutis impendere famulatum, in novissimo districti examinis die justam mereantur damnationis sententiam sustinere. O quanta jam provenit utilitas ex hac causa! quam multi conversi ad poenitentiam pro liberatione terrae sanctae mancipaverunt se obsequio crucifixi, et quasi per agonem martyrii coronam gloriae sunt adepti, qui forte in suis iniquitatibus periissent, carnalibus voluptatibus et [Col. 0817D] mundanis illecebris irretiti! Vetus est hoc artificium Jesu Christi, quod ad suorum salutem fidelium diebus istis dignatus est innovare. Si enim rex aliquis temporalis a suis hostibus ejiceretur de regno, nisi vassalli ejus pro eo non solum res exponerent, sed personas, nonne cum regnum recuperaret amissum, eos velut infideles damnaret, et excogitaret in eos inexcogitata tormenta, quibus perderet male malos? Sic Rex regum, Dominus Jesus Christus, qui corpus et animam et caetera vobis contulit bona, de ingratitudinis vitio et infidelitatis crimine vos damnabit, si ei quasi ejecto de regno, quod pretio sui sanguinis comparavit, neglexeritis subvenire. Sciat ergo se culpabiliter durum et dure culpabilem quicunque in hoc necessitatis articulo suum negaverit [Col. 0818A] obsequium Redemptori. Nam et quomodo secundum praeceptum divinum diligit, proximum suum sicut seipsum qui scit fratres suos fide ac nomine Christianos apud perfidos Saracenos ergastulo diri carceris detineri ac jugo deprimi gravissimae servitutis, et ad liberationem eorum efficacem operam non impendit, transgrediendo illius naturalis legis mandatum, quod Dominus in Evangelio declaravit: Quaecunque vultis ut faciant vobis homines, et vos facite illis (Matth. VII). An forte nescitis quod apud illos multa millia Christianorum in servitute ac carcere detinentur, qui tormentis innumeris cruciantur? Et quidem omnes pene Saracenorum provincias usque post tempora beati Gregorii Christiani populi possederunt; sed ex tunc quidam [Col. 0818B] perditionis filius, Machometus pseudopropheta, surrexit, qui per saeculares illecebras et voluptates carnales multos a veritate seduxit; cujus perfidia etsi usque ad haec tempora invaluerit, confidimus tamen in Domino, qui jam fecit nobiscum signum in bonum, quod finis hujus bestiae appropinquat, cujus numerus secundum Apocalypsin Joannis intra sexcenta sexaginta sex clauditur, ex quibus jam pene sexcenti sunt anni completi.

Certe praeter priores injurias grandes et graves Redemptori nostro pro nostris offensis a perfidis Saracenis illatas, nuper in monte Thabor, ubi discipulis suis futurae glorificationis speciem demonstravit, iidem perfidi Saraceni quamdam munitionis arcem in confusionem Christiani nominis erexerunt, [Col. 0818C] per quam civitatem Accon sibi valde vicinam de facili cogitant occupare, ac deinde sine omni contradictionis obstaculo residuum terrae hujus invadere, cum sit viribus et opibus pene penitus destituta. Eia igitur, dilectissimi filii, dissensiones et aemulationes fraternas in pacis et dilectionis foedera commutantes, accingimini ad obsequium crucifixi, non dubitantes pro illo res exponere ac personas qui pro vobis animam suam posuit et sanguinem suum fudit, certi pariter et securi quod si vere poenitentes fueritis, per hunc temporalem laborem, quasi quodam compendio, ad requiem pervenietis aeternam. Nos enim de omnipotentis Dei misericordia et beatorum apostolorum Petri et Pauli auctoritate confisi, ex illa quam nobis Deus, licet indignis, [Col. 0818D] ligandi atque solvendi contulit potestate omnibus qui laborem istum in propriis personis subierint et expensis plenam suorum peccaminum, de quibus veraciter fuerint corde contriti et ore confessi, veniam indulgemus, et in retributione justorum salutis aeternae pollicemur augmentum. Eis autem qui non in personis propriis illuc accesserint, sed in suis duntaxat expensis juxta facultatem et qualitatem suam viros idoneos destinarint, et illis similiter qui licet in alienis expensis, in propriis tamen personis accesserint, plenam suorum concedimus veniam peccatorum. Hujus quoque remissionis volumus et concedimus esse participes juxta quantitatem subsidii et devotionis affectum omnes [Col. 0819A] qui ad subventionem terrae sanctae de bonis suis congrue ministrabunt [(39) 1Kb] . Personas quoque ipsorum et bona ex quo crucem assumpserint sub beati Petri et nostra protectione suscipimus, nec non et sub archiepiscoporum et episcoporum et omnium praelatorum Ecclesiae Dei defensione consistant, statuentes ut donec de ipsorum obitu vel reditu certissime cognoscatur, integra maneant et quieta consistant. Quod si quisquam contra praesumpserit, per ecclesiarum praelatos appellatione postposita censura ecclesiastica compescatur. Si qui vero proficiscentium illuc ad praestandas usuras juramento tenentur astricti, creditores eorum per ecclesiarum praelatos, ut remittatur eis praestitum juramentum, et ab usurarum exactione desistant, eadem praecipimus [Col. 0819B] districtione compelli. Quod si quisquam creditorum eos ad solutionem coegerit usurarum, eum ad restitutionem earum simili cogi animadversione mandamus. Judaeos vero ad remittendas ipsis usuras per saecularem compelli praecipimus potestatem; et donec illas remiserint, ab universis Christi fidelibus tam in mercimoniis quam in aliis per excommunicationis sententiam eis omnino communio denegetur.

Ut autem terrae sanctae subsidium divisum in plurimos facilius impendatur, obsecramus omnes et singulos, per Patrem et Filium et Spiritum sanctum, unum solum verum, unum aeternum Deum postulantes, vice Christi, pro Christo, ab archiepiscopis et episcopis, abbatibus et prioribus, et tam [Col. 0819C] cathedralium quam aliarum conventualium ecclesiarum capitulis et clericis universis, nec non civitatibus, villis et oppidis competentem numerum bellatorum cum expensis ad triennium necessariis secundum proprias facultates. Et si ad hoc unum quodlibet non suffecerit, plura conjungantur in unum; quia pro certo speramus quod personae non deerunt, si expensae non desint. Postulantes hoc ipsum a regibus et principibus, comitibus et baronibus, aliisque magnatibus, qui forsitan per seipsos personaliter non accesserint ad obsequium Crucifixi. A civitatibus vero maritimis navale subsidium postulamus. Et ne aliis onera gravia et importabilia imponere videamur quae digito nostro movere nolimus, [Col. 0819D] protestamur veraciter coram Deo quia quod ab aliis exigimus faciendum, hoc ipsi prompto animo faciemus. Clericis autem ad hoc negotium necessariis providimus indulgendum ut, omni contradictione cessante, beneficiorum suorum proventus propter hoc valeant usque ad triennium pignori obligare. Quia vero subsidium terrae sanctae multum impediri vel retardari contingeret si ante susceptionem crucis examinari quemlibet oporteret an esset idoneus et sufficiens ad hujusmodi votum personaliter prosequendum, concedimus ut, regularibus personis exceptis, suscipiant quicunque voluerint signum crucis [(40) 1Kb] ; ita quod cum urgens [Col. 0820A] necessitas aut evidens utilitas postulaverit, votum ipsum de apostolico possit mandato commutari aut redimi vel differri. Et propter eamdem causam remissiones et indulgentias hactenus a nobis concessas procedentibus in Hispaniam contra Mauros vel contra haereticos in Provinciam revocamus; maxime cum illis concessae fuerint ad tempus quod jam ex toto praeteriit, et istis ob causam quae jam ex majori parte cessavit; utroque negotio per Dei gratiam adeo prosperato ut vehementem instantiam non requirat; et si forte requireret, nos ingruenti necessitati prospicere curaremus.

Concedimus tamen ut hujusmodi remissiones et indulgentiae apud provinciales remaneant et Hispanos. Caeterum quia cursarii et piratae nimis impediunt [Col. 0820B] subsidium terrae sanctae capiendo et spoliando, transeuntes ad illam et revertentes ab illa, nos eos et principales adjutores et fautores eorum excommunicationis vinculo innodamus, sub interminatione anathematis inhibentes ne quis cum eis scienter communicet in aliquo venditionis vel emptionis contractu, et injungentes rectoribus civitatum et locorum suorum ut eos ab hac iniquitate revocent et compescant. Alioquin, quia nolle perturbare perversos nihil est aliud quam fovere, nec caret scrupulo societatis occultae qui manifesto facinori desinit obviare, nos in personas et terras eorum severitatem ecclesiasticam curabimus exercere, cum tales non minus quam Saraceni adversentur nomini Christiano. Innovamus praeterea excommunicationis [Col. 0820C] sententiam in Lateranensi concilio promulgatam adversus eos qui Saracenis arma, ferrum et lignamina deferunt galearum, quique piraticis Saracenorum navibus curam gubernationis exercent, eosque rerum suarum privatione multari et capientium servos, si capti fuerint, fore censemus; praecipientes ut per omnes urbes maritimas diebus Dominicis et festivis hujusmodi sententia publice innovetur. Verum cum longe plus de divina clementia quam de humana potentia confidere debeamus, oportet nos in tali conflictu non tam corporalibus armis quam spiritualibus dimicare. Ideoque statuimus et mandamus ut singulis mensibus semel fiat generalis processio seorsum virorum, ac seorsum, ubi fieri poterit, [Col. 0820D] mulierum, in humilitate mentis et corporis, cum devota orationum instantia postulantium ut misericors Deus auferat a nobis hoc confusionis opprobrium, liberando terram illam in qua universa redemptionis nostrae sacramenta peregit de manibus paganorum, restituendo eam ad laudem et gloriam nominis sui sancti populo Christiano, proviso prudenter ut semper in ipsa processione verbum salutiferae crucis cum diligenti exhortatione populo proponatur. Orationi vero jejunium et eleemosyna conjungantur; ut iis quasi aliis facilius et celerius ipsa volet oratio ad piissimas aures Dei, qui nos clementer exaudiat in tempore opportuno. Singulis [Col. 0821A] quoque diebus intra missarum solemnia, post pacis osculum, cum jam pro peccatis mundi offerenda vel sumenda est hostia salutaris, omnes tam viri quam mulieres humiliter prosternantur in terram, et a clericis psalmus iste, Deus venerunt gentes in haereditatem tuam (Psal. LXXVIII), alta voce cantetur: quo cum hoc versu devote finito: Exsurgat Deus, et dissipentur inimici ejus, et fugiant a facie ejus qui oderunt eum (Psal. LXVII), sacerdos qui celebrat, orationem istam super altare decantet:

Deus, qui admirabili providentia cuncta disponis, te suppliciter exoramus ut terram quam unigenitus Filius tuus proprio sanguine consecravit de manibus inimicorum crucis eripiens, restituas cultui Christiano, vota fidelium ad ejus liberationem instantium misericorditer [Col. 0821B] dirigendo in viam salutis aeternae. Per eumdem Dominum nostrum, etc.

In illis autem ecclesiis in quibus conveniet processio generalis, truncus concavus statuatur tribus clavibus consignatus, una penes honestum presbyterum, alia penes devotum laicum, et tertia penes aliquem regularem fideliter conservandis, in quo clerici et laici, viri et mulieres, eleemosynas suas ponant in terrae sanctae subsidium convertendas secundum dispositionem eorum quibus haec fuerit sollicitudo commissa. Porro super processu et transitu modesto et ordinato, congruo loco et tempore faciendo, nondum oportet aliquid diffinire, donec exercitus Domini cruce signetur; sed tunc pensatis undique circumstantiis, quaecunque viderimus opportuna [Col. 0821C] de prudentum virorum consilio statuemus. Ad haec igitur exsequenda dilectos filios . . . de Salem et . . . quondam de Novocastro abbates et C. decanum Spirensem et praepositum Augustensem, viros utique probatae honestatis et fidei, deputamus: qui ascitis secum viris providis et honestis, auctoritate nostra statuant et disponant quaecunque ad hoc negotium promovendum viderint expedire, facientes quae statuerint in singulis dioecesibus per viros idoneos ad hoc specialiter deputatos fideliter ac sollicite procurari. Quocirca universitatem vestram rogando monemus et obsecramus in Domino, per apostolica vobis scripta mandantes et in virtute Spiritus sancti injungentes quatenus eis pro Christo legatione [Col. 0821D] fungentibus tales vos exhibere curetis, necessaria ministrantes eisdem, quod per vos et in vobis fructum faciant exoptatum.

In eumdem modum per Magdeburgensem et Bremensem provincias. In eumdem modum per Coloniensem provinciam. In eumdem modum per Sardiniam. In eumdem modum per Salzeburgensem provinciam. In eumdem modum per Dalmatiam. In eumdem modum per Treverensem provinciam. In eumdem modum per Ravennatem. In eumdem modum per Poloniam. In eumdem modum per Mediolanensem et Januensem provincias constitutis. In eumdem modum per Suetiam. In eumdem modum per Marchiam Anconitanam. In eumdem modum per Lundensem provinciam. In eumdem modum per Hungariam. In eumdem modum [Col. 0822A] per Angliam. In eumdem modum Pragensi episcopo, et abbatibus, prioribus et universis Christi fidelibus per Boemiam constitutis. In eumdem modum per Tusciam. In eumdem modum per Hiberniam. In eumdem modum per Norwegiam. In eumdem modum per Calabriam. In eumdem modum per Scotiam. In eumdem modum universis per regnum Franciae constitutis.



XXIX. DE SALEM ET P. QUONDAM DE NOVOCASTRO ABBATIBUS, ET DECANO SPIRENSI, ET PRAEPOSITO AUGUSTENSI, EXSECUTORIBUS. Super eodem.

Pium et sanctum propositum quod de subventione [Col. 0822B] terrae sanctae pro communi salute, Deo inspirante, concepimus et perducere satagimus ad effectum, ex generalibus litteris poteritis advertere manifeste. Cum ergo de sinceritate ac sollicitudine vestra geramus fiduciam pleniorem, vosque reputemus idoneos ad fungendum pro Christo legationis officio in hac causa, devotionem vestram monemus, rogamus et obsecramus in Domino, per apostolica vobis scripta districte praecipiendo mandantes et in remissionem peccaminum injungentes quatenus, accensi zelo fidei Christianae, per Maguntinensem provinciam portetis in humilitate cordis et corporis verbum crucis, et ad vindicandam injuriam crucifixi fideles ipsius, prout in generalibus litteris continetur, cura sollicita et accurata sollicitudine inducatis, exsequentes [Col. 0822C] diligenter et efficaciter universa quae ad subsidium terrae sanctae in eisdem litteris videbitis comprehensa, quae a vobis volumus studiose notari. Ut autem operum exhibitione monstretis vos portare in cordibus vestris stigmata Jesu Christi, districte praecipimus quatenus, excutientes ab omni munere manus vestras, nec aliquid praeter victum et alia necessaria recipientes a quoquam, qui etiam moderate sumentes haec eadem et modeste, in evectionibus quatenarium et in personis senarium numerum singuli vestrum nullatenus excedatis; ita modum atque modestiam in iis aliisque servantes ut in vobis nihil reprehensibile valeat inveniri per quod offendiculum credito vobis Evangelio praebeatur; [Col. 0822D] promoventes eo studio ac vigilantia causam Christi ut multorum et magnorum bonorum quae de ipsa credimus proventura participes existatis. Si quid autem pro terrae sanctae succursu fuerit vobis oblatum, faciatis illud apud aliquem religiosum locum studiose reponi, significaturi nobis in fine anni processum et profectum sollicitudinis vestrae, ut cognoscere valeamus apud quos profeceritis in personis aut rebus ad hoc salutare negotium deputatis, nostrumque vobis beneplacitum rescribamus, docentes qualiter in antea procedere debeatis.

In eumdem modum episcopo quondam Halberstatensi, et F. quondam abbati de Sichen, per Magdeburgensem et Bremensem provincias. In eumdem modum magistris Oliverio Coloniensi scholastico, [Col. 0823A] et Hermanno decano Bunnensi, per Coloniensem provinciam. In eumdem modum episcopo Ratisponensi, et praeposito Salzeburgensi. In eumdem modum Vilariensi et de Romerdorf abbatibus per Treverensem provinciam. In eumdem modum archiepiscopo Gneznensi. In eumdem modum Upsallensi archiepiscopo. Pium et sanctum, etc., usque rescribamus. Sane volumus et mandamus ut per totam Suetiam cum consilio venerabilis fratris nostri Ludensis archiepiscopi apostolicae sedis legati, secundum praescriptam formam hoc negotium exsequaris. Nos enim eidem archiepiscopo nostris damus litteris in mandatis ut tibi super hoc consilium tribuat opportunum.

In eumdem modum Lundensi archiepiscopo apostolicae [Col. 0823B] sedis legato. Pium, etc., usque accensus zelo fidei Christianae adjungas tibi viros idoneos, cum quibus per totum regnum Danorum portes, etc., usque fideles ipsius diligenter inducas, etc., usque in evectionibus, cum pro hac causa processeris, vicenarium numerum non excedas, etc., usque causam Christi, ut particeps fias multorum et magnorum, etc., usque rescribamus. Sane scribimus venerabili fratri nostro Upsallensi archiepiscopo ut ipse per totam Suetiam cum tuo consilio secundum praescriptam formam hoc negotium exsequatur. Quare volumus et mandamus ut super hoc ei consilium tribuas opportunum.

In eumdem modum Galtero Londoniensi archidiacono, cancellario et magistro Phi. de Oxoniae [Col. 0823C] per Angliam. In eumdem modum episcopo Florentino, et archiepiscopo Pistoriensi per Tusciam. In eumdem modum archiepiscopo Dubliniensi et abbati Mellifontis per Hiberniam. In eumdem modum Nidrosiensi archiepiscopo per Norwegiam. In eumdem modum Ariminensi et Anconitano episcopis per Anconitanam marchiam. In eumdem modum Sancti Andreae et Glasquensi episcopis per Scotiam. In eumdem modum Calaritano et Turritano archiepiscopis per Sardiniam. In eumdem modum Spalatino et Ragusino episcopis per Dalmatiam. In eumdem modum Parmensi episcopo et abbati Sancti Stephani Bononiensis. In eumdem modum archiepiscopis et episcopis Hungariae, ita quod quilibet in dioecesi sua. In eumdem modum [Col. 0823D] Nicolao subdiacono nostro. In eumdem modum Cusentino archiepiscopo et abbati Sambucinensi. In eumdem modum Roberto tituli Sancti Stephani in Coelio monte presbytero cardinali, apostolicae sedis legato.



XXX. ARCHIEPISCOPO ET EPISCOPIS, ABBATIBUS, PRIORIBUS PER VIENNENSEM PROVINCIAM CONSTITUTIS. Indictio concilii generalis. (Laterani, XIII Kal. Maii.)

Vineam Domini Sabaoth multiformes moliuntur bestiae demoliri, quarum incursus adeo invaluit contra ipsam ut ex parte non modica pro vitibus spinae succreverint, et, quod gementes referimus, ipsae jam vites proferant pro uva labruscam, infectae [Col. 0824A] multipliciter et corruptae. Illius ergo testimonium invocamus qui testis est in coelo fidelis quod inter omnia desiderabilia cordis nostri duo in hoc saeculo principaliter affectamus, ut ad recuperationem videlicet terrae sanctae ac reformationem universalis Ecclesiae valeamus intendere cum effectu: quorum utrumque tantam requirit provisionis instantiam ut absque gravi et grandi periculo ultra dissimulari nequeat vel differri. Unde supplicationes et lacrymas frequenter effudimus coram Deo, humiliter obsecrantes quatenus super iis suum nobis beneplacitum revelaret, inspiraret affectum, accenderet desiderium, et propositum confirmaret, facultatem et opportunitatem praestando ad ea salubriter exsequenda. Quapropter habito super iis cum fratribus [Col. 0824B] nostris et aliis viris prudentibus frequenti ac diligenti tractatu, prout tanti sollicitudo propositi exigebat, hoc tandem ad exsequendum praedicta de ipsorum consilio providimus faciendum, ut quia haec universorum fidelium communem statum respiciunt, generale concilium juxta priscam sanctorum Patrum consuetudinem convocemus propter lucra solummodo animarum opportuno tempore celebrandum: in quo ad exstirpanda vitia et plantandas virtutes, corrigendos excessus, et reformandos mores, eliminandas haereses, et roborandam fidem, sopiendas discordias, et stabiliendam pacem, comprimendas oppressiones, et libertatem fovendam, inducendos principes et populos Christianos ad succursum et subsidium terrae sanctae tam a clericis [Col. 0824C] quam a laicis impendendum, cum caeteris quae longum esset per singula numerare, provide statuantur inviolabiliter observanda circa praelatos et subditos regulares et saeculares quaecunque de ipsius approbatione concilii visa fuerint expedire ad laudem et gloriam nominis ejus, remedium et salutem animarum nostrarum, ac profectum et utilitatem populi Christiani.

Quia vero ante biennium universale non posset concilium commode congregari, disposuimus interim per viros prudentes in singulis provinciis plenius explorare quae apostolicae provisionis limam exposcunt, et praemittere viros idoneos ad terrae sanctae negotium procurandum, ut si, exigente necessitate [Col. 0824D] sacrum concilium approbaverit, nos personaliter ipsum negotium assumamus efficacius promovendum. Credentes igitur hoc salutare propositum ab illo descendere a quo est omne datum optimum et omne donum perfectum, universitati vestrae per apostolica scripta praecipiendo mandamus quatenus vos taliter praeparetis quod a praesenti Dominicae Incarnationis millesimo ducentesimo decimo tertio anno usque ad duos annos et dimidium, praefixis vobis pro termino Kalendis Novembris, nostro vos conspectui praesentetis cum modestia et cautela, ita quod in vestra provincia unus vel duo de suffraganeis valeant episcopi remanere pro Christianitatis ministeriis exercendis; et tam illi quam alii qui canonica forte praepeditione detenti personaliter [Col. 0825A] venire nequiverint, idoneos pro se dirigant responsales, personarum, et evectionum mediocritate servata quam Lateranense concilium definivit, ut nullus omnino plures, quivis autem pauciores secum adducere possit; nec quisquam superfluas faciat et pomposas, sed necessarias tantum et moderatas expensas, ostendendo se actu et habitu verum Christi cultorem, cum non saecularis applausus, sed spiritualis profectus in hoc sit negotio requirendus. Injungatis autem vos, fratres archiepiscopi et episcopi, ex parte nostra universis Ecclesiarum capitulis, non solum cathedralium, sed etiam aliarum, ut praepositos vel decanos aut alios viros idoneos ad concilium pro se mittant, cum nonnulla sint in ipso tractanda quae specialiter ad Ecclesiarum [Col. 0825B] capitula pertinebunt. Interim vero et per vos ipsos et per alios viros prudentes universa subtiliter inquiratis quae correctionis aut reformationis studio indigere videntur, et ea fideliter conscribentes, ad sacri concilii perferatis examen, circa subventionem necessariam terrae sanctae, ubi Deus rex noster ante saecula salutem in medio terrae dignatus est operari, opem et operam efficaciter impensuri, assistendo fideliter et prudenter iis quos deputaverimus ad hoc negotium specialiter procurandum. Nullus itaque se fallaciter excusando ab exsecutione tam sancti operis subtrahat, si canonicam vult effugere ultionem. Nemo dissensionum obstacula vel itinerum impedimenta causetur, quae, Domino faciente signum in bonum, ex magna jam parte cessare [Col. 0825C] coeperunt. Nam et quanto imminent majora pericula, tanto potiora remedia convenit adhiberi. Nunquam enim navigavit per aequora qui semper exspectat ut mare non concitet ex se fluctus.

Datum Laterani, XIII Kal. Maii, pontificatus nostri anno decimo sexto.

In eumdem modum scriptum est archiepiscopo et episcopis, abbatibus, prioribus constitutis per provincias Maguntinensem, Bremensem, Gneznensem, Salzebargensem, Treverensem, Magdeburgensem, Coloniensem, Eboracensem, Tarantasiensem, Armachanensem, Ravennatensem, Ragusiensem, Mediolanensem, Arelatensem, Narbonensem, Jadrensem, Nidrosiensem, Januensem, Bisuntinensem, Arborensem, [Col. 0825D] Aquilegensem, Cantuariensem, Spalatinensem, Gradensem, Turritanensem, Dubliniensem, Upsallensem, Ebredunensem, Casselensem, Heracliensem, Atheniensem, Thessalonicensem, Larissensem, Patracensem, Cretensem, Tuamensem, Lundensem, Strigoniensem, Calaritanensem, Andrinopolitanensem, Lugdunensem, Aquensem, Antibarensem, Macrensem, Neupratensem, Messinopolitanensem, Pisanam, Tripolitanam, Verisiensem, Tyrensem, Philippensem, Terraconensem, Toletanensem, Bracarensem, Compostellanam, Corinthiensem, Nazarensem, Senonensem, Rotomagensem, Turonensem, Bituricensem, Burdegalensem. In eumdem modum archiepiscopo, episcopis, abbatibus et prioribus constitutis per Cyprum, Calabriam, Siciliam, Bulgariam et Blachiam, Scotiam. [Col. 0826A] In eumdem modum Catholico et archiepiscopis et episcopis nec non abbatibus per Armeniam. In eumdem modum episcopo Pragensi, episcopo Regensi, et Maronitanensi, Sertensi, et Miditensi archiepiscopis, et episcopo Cofonensi, ita quod unicuique seorsim. In eumdem modum episcopis per Tusciam et Marchiam Anconitanam et ducatum Spoleti constitutis. In eumdem modum patriarchae et Archiepiscopis et episcopis et abbatibus tam Latinis quam Graecis per Constantiponolitanam provinciam constitutis.

In eumdem modum illustri Constantinopolitano Imperatori, usque ex se fluctus. Cum ergo deceat et expediat ut tua imperialis sublimitas ad synodum tam solemnem nuntios dirigat speciales, serenitatem [Col. 0826B] tuam monemus et exhortamur attentius quatenus praescripto termino, vita comite, viros idoneos dirigere non postponas, per quos tuae nobis aperias beneplacitum voluntatis; quia, quantum cum honestate poterimus, ad tuum libenter et efficaciter intendemus commodum et honorem.

Datum.

In eumdem modum Philippo illustri regi Francorum. In eumdem modum regibus Aragonum, Navarrae, Castellae, Legionensi, Portugalensi, Cypri, Norwegiae, Corkaiae, Lumbricensi, Conacciae, Mindiensi, Suetiae, ita quod unicuique seorsim. In eumdem modum magistro et fratribus militiae Templi. Vineam Domini Sabaoth, etc., usque donum perfectum, universis archiepiscopis et episcopis ac aliis [Col. 0826C] ecclesiarum praelatis per universas fere Christianorum provincias constitutis per apostolica scripta praecipiendo mandamus ut se ipsos taliter praeparent, etc., verbis competenter mutatis, usque requirendus. Injungant etiam archiepiscopi et episcopi ex parte nostra universis Ecclesiarum capitulis, etc., usque fluctus. Cum igitur in hoc generali concilio sint multa tractanda quae ad statum vestri ordinis pertinebunt, decet et expedit ut ad idem concilium viros idoneos destinetis, qui negotia vestra debeant fideliter procurare.

In eumdem modum magistro et fratribus Hospitalis Jerosolymitani. In eumdem fere modum abbati et conventui Cisterciensi, et abbati et conventui Praemonstratensi, [Col. 0826D] unicuique seorsim. In eumdem modum capitulo Constantinopolitano, usque cum modestia et cautela. Qui vero canonica forte praepeditione detenti personaliter venire nequiverint, idoneos pro se dirigant responsales; nec quisquam superfluas, etc., usque requirendus. Ideoque discretioni vestrae per apostolica scripta mandamus quatenus ei qui, auctore Deo, Constantinopolitanae Ecclesiae praesidebit, ex parte nostra quae praemissa sunt fideliter nuntietis, ut et ipse juxta priscam formam nostro se conspectui repraesentet; nihilominus de collegio vestro viros idoneos pro vobis ad hoc sacrum concilium transmissuri, cum nonnulla sint in ipso tractanda quae specialiter ad Ecclesiarum capitula pertinebunt. Interim vero per vos ipsos et alios viros [Col. 0827A] prudentes, etc., usque perferatis examen. Nullus itaque se fallaciter, usque ex se fluctus.

Datum.



XXXI. ARCHIEPISCOPIS, EPISCOPIS, ABBATIBUS, PRIORIBUS, CAETERISQUE CLERICIS PER REGNUM FRANCIAE CONSTITUTIS. Super eodem. (Datum.)

Pium et sanctum propositum quod de subventione terrae sanctae pro communi utilitate, Deo inspirante, concepimus et perducere satagimus ad effectum, ex generalibus litteris poteritis advertere manifeste. Ad hoc igitur salutare propositum exsequendum dilectum filium nostrum Robertum tituli [Col. 0827B] Sancti Stephani in Coelio monte presbyterum cardinalem, apostolicae sedis legatum, virum utique probatae honestatis et fidei, destinamus, merito suae probitatis speciali gratia nobis acceptum, per apostolica vobis scripta praecipiendo mandantes quatenus eum vice nostra, imo potius vice Christi, devote suscipere ac honeste tractare curetis, ipsius salubribus monitis et mandatis humiliter intendentes, praesertim in iis quae pertinent ad subsidium terrae sanctae. Nos enim quod super iis et aliis ad suae legationis officium pertinentibus provida deliberatione statuerit praecipimus inviolabiliter observari; concedentes eidem ut evellat et destruat, aedificet atque plantet, quae sibi evellenda et destruenda, aedificanda occurrerint et plantanda.

[Col. 0827C] Datum, etc.



XXXII. ROBERTO TITULI SANCTI STEPHANI IN COELIO MONTE PRESBYTERO CARDINALI APOSTOLICAE SEDIS LEGATO. Super eodem. (Datum.)

Ut efficacius possis intendere ad subsidium terrae sanctae, praesentium tibi auctoritate concedimus ut iis qui ad tuam vocationem devote convenerint ad audiendum verbum salutiferae crucis, de injunctis sibi poenitentiis vice nostra certam valeas indulgentiam impertiri. De torneamentis autem hoc tibi duximus concedendum, ut de virorum prudentum consilio salubriter statuas quod terrae sanctae utilitati [Col. 0827D] secundum Deum videris expedire.

Datum, etc.



XXXIII. ILLUSTRI REGI FRANCORUM. Ei commendat legatum apostolicum. (Datum.)

Quam sincerum dilectionis affectum erga te ac filium tuum et regnum Franciae habeamus novit ille qui testis est in coelo fidelis, cujus super hoc testimonium secure possumus invocare. Adeo quippe regni tui exaltationem diligimus, privilegiata semper opera commendantes quae processerunt de ipso, quod aequanimius Ecclesiae Romanae quam ipsi regno sustineremus magnum aliquid adversitatis accidere, cum facilius haec quam illud ab imminenti [Col. 0828A] posset periculo liberari. Ut ergo super hoc amplius securus reddaris et certus, mittimus ad tuam regalem praesentiam dilectum filium nostrum Robertum tituli Sancti Stephani in Coelio monte presbyterum cardinalem, apostolicae sedis legatum, virum utique probatae honestatis et fidei, qui ea quae plenius accepit a nobis, expressius tibi referat viva voce; serenitatem tuam rogantes et exhortantes in Domino quatenus eum benigne recipias et honeste pertractes, ipsius acquiescendo salubribus monitis et consiliis propter Deum.

Datum.

In eumdem modum nobili viro Ludovico charissimi in Christo filii nostri Philippi regis Francorum illustris primogenito. In eumdem modum nobili mulieri [Col. 0828B] Blancae uxori nobilis viri Ludovici charissimi in Christo filii nostri illustris regis Francorum primogeniti.



XXXIV. PATRIARCHAE ALEXANDRINO. Consolatur eum et invitat ad concilium.

Ex litteris quas aliquoties tua nobis fraternitas destinavit et aliis quoque indiciis cognovimus evidenter te non solum ad sacrosanctam Romanam Ecclesiam matrem tuam, verum etiam ad personam nostram specialiter devotionem habere debitam et devotam. Propter quod habentes te in visceribus charitatis, tibi compatimur in tribulationibus quas pateris et pressuris: quamquam et tibi et nobis sit [Col. 0828C] in eis ipsius gloriandum, cum id quod in praesenti est momentaneum et leve tribulationis hujusmodi supra modum in sublimitate pondus aeternae gloriae operetur, nec sint condignae passiones hujus temporis ad futuram gloriam revelandam in illis qui pro Christi nomine patiuntur. Propter quod Apostolus sibi placebat in infirmitatibus suis, in contumeliis, in necessitatibus, in persecutionibus et angustiis quas sustinebat pro Christo, et cum infirmabatur, tunc maxime potens erat, sciens quod virtus in imfirmitate perficitur, et quod licet per eam homo corrumpatur exterior, interior tamen per eamdem jugiter renovatur. Timentibus enim Deum omnia cooperantur in bonum, qui suos non solum de tribulationis [Col. 0828D] angustia liberat, sed etiam in ipsa tribulatione dilatat, ut quasi meridianus fulgor consurgat eis ad vesperam, et cum se consumptos putaverint, ut lucifer oriantur. Benedicas igitur Deo et Patri Domini nostri Jesu Christi, qui te in omni benedictione spirituali secundum gratiae suae divitias benedixit, et ut esses immaculatus in conspectu ipsius, dedit tibi ut non solum credas in Christum, sed pro Christo etiam patiaris. Porta ergo, charissime frater, in corpore tuo stigmata Jesu Christi, per quem mundus tibi crucifixus est et tu mundo. Stabilis esto et adversus mundanas adversitates immobilis, abundans in opere Dei semper, sciens quod labor tuus non est inanis in Domino, et sicut in te Christi passiones abundant, ita et per Christum abundet [Col. 0829A] consolatio tua, qui te supra id quod potes non patietur tentari, sed faciet in ipsa tentatione proventum, ut valeas sustinere; cum jam ipso docente didiceris in quibus es esse sufficiens, et cum Apostolo scias satiari, scias et esurire, et abundare, et penuriam pati, ac possis in eo qui te confortat omnia tolerare. Fideles quoque ab infidelibus in captivitate detentos sedulis exhortationibus corrobora et confirma, ne deficiant in tribulationibus suis, sed cogitantes in lucta victoriam et praemium in labore, bonum certamen certare, non desinant, et cursum servando fidem feliciter consummare, ut de reliquo coronam justitiae merito valeant exspectare, quam reddet eis in illa die Dominus justus judex; scientes quod nos ab liberationem eorum studium diligens [Col. 0829B] et operam efficacem, si desuper datum fuerit, satagimus adhibere. Denique ad tuam duximus notitiam perferendum quod cum inter omnia desiderabilia cordis nostri duo in hoc saeculo principaliter affectemus, ut ad recuperationem videlicet terrae sanctae ac reformationem universalis Ecclesiae valeamus intendere cum effectu, hoc ad exsequendum praedicta de fratrum nostrorum consilio providimus faciendum, ut scilicet quia haec universorum fidelium communem statum respiciunt, generale concilium juxta priscam sanctorum Patrum consuetudinem convocemus opportuno tempore celebrandum: in quo ad exstirpanda vitia et plantandas virtutes, corrigendos excessus, et reformandos mores, eliminandas haereses, et roborandam fidem, sopiendas [Col. 0829C] discordias, et stabiliendam pacem, comprimendas oppressiones, et libertatem fovendam, inducendo principes et populos Christianos ad succursum et subsidium terrae sanctae tam a clericis quam laicis impendendum, cum caeteris quae longum esset per singula numerare, provide statuantur, inviolabiliter observanda circa praelatos et subditos regulares et saeculares, ad divini nominis gloriam et honorem, remedium et salutem animarum nostrarum, ac profectum et utilitatem populi Christiani; patriarchis, archiepiscopis et episcopis per universas fere Christianorum provincias constitutis per scripta nostra mandantes ut se taliter studeant praeparare quod a praesentis Dominicae Incarnationis millesimo [Col. 0829D] ducentesimo tertio decimo anno usque ad duos annos et dimidium, praefixis sibi pro termino Kalendis Novembris, nostro se conspectui repraesentent cum modestia et cautela; ita quod qui canonica forte praepeditione detenti personaliter venire nequiverint, aut remanserint pro Christianis ministeriis exercendis, idoneos pro se dirigant responsales. Quia igitur in tanto negotio tuam desideramus habere praesentiam, fraternitatem tuam rogandam duximus et monendam, per apostolica tibi scripta mandantes quatenus, si fieri poterit, personaliter ad praesentiam nostram accedas termino suprascripto. Quod si forsan venire nequiveris, saltem aliquem virum idoneum pro te ad concilium mittere non postponas. Tu denique, venerabilis frater in Christo, [Col. 0830A] tuarum nobis apud justissimum judicem et piissimum Patrem orationum impertire suffragium, quo plurimum indigemus.



XXXV. DUCI ET POPULO VENETORUM. De negotio terrae sanctae.

A memoria vestra non excidit quam solemni voto vos ad terrae sanctae subsidium astrinxistis. Licet autem propositum vestrum ad alia postmodum declinaverit, votum tamen nihilominus in sua firmitate permansit; quia etsi cuique sit in vovendo libertas, est tamen necessitas in reddendo, cum sit scriptum: Vovete et reddite Domino Deo vestro (Psal. LXXV): quorum primum pertinet ad consilium, secundum [Col. 0830B] pertinet ad praeceptum. Cum igitur opportunum vobis tempus immineat reddendi Domino vota vestra, universitatem vestram rogamus, monemus et exhortamur in Domino, per apostolica vobis scripta praecipiendo mandantes quatenus vos taliter praeparetis quod non transgressores voti, sed exsecutores diligentes inveniamini et fideles; pro certo scientes quod si forte divino timore postposito negligeretis efficere quod mandamus, grave vobis immineret salutis dispendium apud Deum et infamiae quoque opprobrium apud mundum; quemadmodum econtrario, si quod vobis injungimus curaveritis adimplere, et laudem apud homines temporalem et mercedem apud Deum merebimini sempiternam.



XXXVI. ALBERTO JEROSOLYMITANO PATRIARCHAE APOSTOLICAE SEDIS LEGATO. De negotio terrae sanctae, et ut accedat ad concilium generale.
[Col. 0830C]

Pium et sanctum propositum quod de subventione terrae sanctae pro communi utilitate, Deo inspirante, concepimus et perducere satagimus ad effectum, ex generalibus litteris ad universas pene Christianorum provincias destinatis, quorum tibi transcripta dirigimus, intelliges manifeste. Super quo tanto pleniori gaudio hilaresces quanto profecto id ardentiori desiderio affectasti. Ne vero detestabilis conversatio [Col. 0830D] quorumdam inhabitantium terram ipsam hujus salutaris exsecutionem propositi aut impediat aut retardet, cum Deum suis nefandis operibus non ad indulgentiam provocent, sed ad iram, charissimam nobis tuae fraternitatis prudentiam obsecramus in Domino quatenus more prudentis medici ad lethalem eorum plagam curandam diversis experimentis utaris, eosque studeas ad veram poenitentiam revocare, si forte salubribus acquiescendo consiliis divinae virtutis accipiant medicinam, per quam divinae sentiant medicinae virtutem. Licet autem dura Saracenorum perfidia non consueverit humilibus Christianorum precibus emolliri, ut tamen ille nostram humilitatem respiciat qui superbis resistit, humilibus vero dat gratiam, de virorum prudentum [Col. 0831A] consilio divinum prae oculis timorem habentium, Soldanum Damasci et Babyloniae, qui haereditatem Christi detinet occupatam, apostolicis providimus litteris humiliter praemonendum secundum formam quam in ipsis litteris videbis expressam. Nam et dispositionibus nostris auditis, quae utinam cum possent omnino latere, fortassis omnipotens Deus suum in eum terrorem immittet, et benigne rogatus ostendet facere se spontaneum quod dure compulsus facturum se putaret invitum. Unde volumus et mandamus quatenus cum nuntiis nostris viros providos et fideles ad eum facias destinari, qui apud ipsum nostrum studeant promovere mandatum. Interim autem charissimum in Christo filium nostrum Joannem Jerosolymitanum regem illustrem [Col. 0831B] et tam Hospitalis quam militiae Templi fratres, cum peregrinis pariter et indigenis, ad defensionem et custodiam hujus terrae prudenter moneas et inducas; ne (quod avertat Dominus) ei quidquam adversi valeat evenire, divino semper auxilio invocato. Quia vero tuam nobis praesentiam ad hoc salutare propositum exsequendum valde credimus necessariam, imo quammaxime fructuosam, fraternitatem tuam rogandam duximus et monendam, per apostolica tibi scripta mandantes quatenus, si videris posse fieri absque gravi dispendio terrae sanctae, praefixum ad universale concilium celebrandum quam cito poteris satagas terminum praevenire, ducens aliquos viros tecum in consilio providos et in [Col. 0831C] commisso fideles, qui plene noverint circumstantias causarum et rerum, temporum et locorum: quibus undique circumspectis, ad liberationem haereditatis Dominicae utilius intendere valeamus. Tu denique, venerabilis frater in Christo, tuarum nobis apud justissimum judicem et piissimum Patrem orationum impertire suffragium, quo plurimum indigemus.



XXXVII. MOBILI VIRO SAPHILDINO SOLDANO DAMASCI ET BABYLONIAE, TIMOREM DIVINI NOMINIS ET AMOREM. Ejusdem fere argumenti cum superiore.

Daniele propheta testante, didicimus quod est Deus in coelo, qui revelat mysteria, mutat tempora, [Col. 0831D] et transfert regna, ut universi cognoscant quod dominatur Excelsus in regno hominum, et cui voluerit dabit illud. Hoc autem evidenter ostendit quando Jerusalem et fines ipsius in manus fratris tui tradi permisit, non tam propter ejus virtutem quam propter offensam populi Christiani Deum ipsum ad iracundiam provocantis. Nunc autem ad illum conversi speramus quod ipse miserebitur nostri, qui secundum Prophetam cum iratus est, non obliviscitur misereri. Unde illum imitari volentes [Col. 0832A] qui de se dicit in Evangelio: Discite a me quia mitis sum et humilis corde (Matth. XI), magnitudinem tuam humiliter obsecramus quatenus ne propter violentam detentionem praefatae terrae plus adhuc effundatur humani sanguinis quam hactenus est effusum, saniori utens consilio restituas eam nobis, de cujus detentione, praeter inanem gloriam, forte plus tibi difficultatis quam utilitatis accrescit; ipsaque reddita, et dimissis utrinque captivis, quiescamus a mutuis impugnationum offensis; ita quod apud te non sit deterior conditio gentis nostrae quam apud nos est conditio gentis tuae. Latores ergo praesentium ad tuam praesentiam destinatos rogamus ut benigne suscipias et honeste pertractes, dignum illis responsum tribuens cum effectu.



XXXVIII. ABBATI DE BAZACO XANTONENSIS DIOECESIS, ET ELIAE DE GRAECIA ENGOLISMENSI CANONICO. De collatione praebendarum. (Laterani, II Non. Junii.)
[Col. 0832B]

Ex vestris accepimus litteris quod cum ordinationem de quibusdam praebendis in Ecclesia Xantonensi vacantibus vobis duobus et dilecto filio abbati de Talemundo duxerimus committendam, . . archidiacono et A. Fulcerio canonico Xantonensibus, instantibus vobis duobus, tertio per litteras excusato, ut mandatum apostolicum impleretis, pars capituli facultatum insufficientiam allegavit, producens [Col. 0832C] nihilominus quoddam privilegium felicis recordationis Alexandri papae praedecessoris nostri, per quod ei videbatur indultum ne plures recipere cogerentur quam suppeterent Ecclesiae facultates. Vos tandem, auditis hinc inde propositis, de assensu partium ipsum negotium cum attestationibus quas ad praesentationem capituli recepistis de insufficientia facultatum et transcripto memorati privilegii vestris sigillis inclusis ad sedem apostolicam remisistis. Cum autem nobis fuerit pro capitulo supplicatum ut secundum hoc dignaremur illi Ecclesiae providere, discretioni vestrae per apostolica scripta mandamus quatenus, inquisita super praemissis plenius veritate, de omnibus vel aliquibus praebendarum illarum secundum facultates Ecclesiae ordinetis [Col. 0832D] juxta cursum in Xantonensi Ecclesia consuetum. Quod si forte de omnibus vel aliquibus nequiveritis ordinare, ordinationem ipsam usque ad tempus concilii differatis; praefato capitulo injungentes ut tunc nuntios mittant ad nostram praesentiam speciales, super hoc mandatum apostolicum recepturos. Nullis litteris veritati et justitiae praejudicantibus, etc. Tu denique, fili abbas, super te ipso, etc.

Datum Laterani, II Non. Junii, pontificatus nostri anno XVI.





DE NEGOTIO COMITUM TOLOSAE, CONVENARUM FUXI, ET GASTONIS DE BEARNO.
[Col. 0833]




XXXIX. De negotio comitis Tolosani.
[Col. 0833A]

[(41) 1Kb] Sanctissimo Patri et benignissimo domino Innocentio Dei gratia summo pontifici Hugosola Dei permissione Regensis episcopus et Thedisius canonicus Januensis, humiles servi ejus, cum longitudine dierum et vita perenni, ad oscula pedum seipsos. Sanctitati vestrae insinuatione praesentium innotescat quod de facto comitis Tolosani, quod olim insufficientiae nostrae providentia vestra commisit, processimus in hunc modum. Sane prius apud Sanctum Aegidium infra tres menses secundum tenorem apostolici rescripti concilium habuimus archiepiscoporum, episcoporum et aliorum praelatorum Ecclesiae, baronum etiam, et aliorum quorum praesentiam novimus opportunam; ante omnia per litteras nostras comiti memorato mandantes ut haereticos et rotarios de terra sua expelleret, alia etiam mandata impleret humiliter ad quae tenebatur astrictus [Col. 0833B] pluribus juramentis; ne si forte mandata illa implere negligeret, purgationi suae impedimentum praestaret. Cumque vocatus venisset ad concilium, et per operis evidentiam manifeste nobis et toti concilio constitisset quod mandata quae de haereticis et rotariis expellendis et aliis causis multis et negotiis diversis temporibus a diversis legatis, et praecipue a bonae memoriae magistro Milone, sibi facta fuerant non impleverat nec implebat, consilium fuit omnium et communis deliberatio, ipsum non debere tunc temporis ad purgationem admitti. Non enim verisimile videbatur quod in tantis criminibus, videlicet super haeresi et nece legati, bene juraret qui toties in minoribus causis et articulis sua fuerat juramenta transgressus. Injunctum itaque sibi fuit a praelatis qui convenerant ad colloquium et a nobis ut haereticos et rotarios de suo districtu expelleret, et alia nihilominus impleret humiliter et devote de quibus constabat ipsum juramentis plurimis obligatum fuisse; quatenus cum in iis et aliis se dignum [Col. 0833C] fecisset, requisiti ab ipso circa personam ejus apostolicum exsequeremur mandatum. At ipse recedens a nobis, non solum non implevit quae mandavimus, verum datus in reprobum sensum ex toto, et oblitus multam gratiam et misericordiam quam ultra suorum exigentiam meritorum apud apostolicam sedem invenit, coepit iniquitati iniquitatem apponere ac praeteritis abominationibus et criminibus committere graviora: propter quae a legatis de communi consilio praelatorum multoties fuit anathematis mucrone percussus, et exposita terra ejus. Nec credat apostolica circumspectio nos in exsequendo mandato vestro exstitisse aliquatenus desides vel remissos. Saepissime enim dictum comitem ex parte vestra citavimus, et ad praesentiam nostram venire contempsit; nec venerabilibus Patribus Carpentoractensi et Vasionensi episcopis et clericis eorum, quibus usque ad summam fere mille marcharum per me Regensem et bonae memoriae magistrum Milonem [Col. 0833D] sub poena excommunicationis quondam fuerat condemnatus, et aliis ecclesiasticis et miserabilibus personis, quas exhaeredaverat, voluit satisfacere coram nobis, quae omnia per venerabilem Patrem Nemausensem episcopum, tunc Sancti Ruffi abbatem, et litteras nostras et per me Thedisium, qui postmodum ad pedes vestros accessi, benignitati vestrae curavimus diligentissime intimare. Postquam autem a beatitudine vestra hoc anno recepimus super eodem negotio iteratum mandatum, licet a comite ipso nunquam fuerimus requisiti, apud Avenionensem civitatem in Provincia continuo vocavimus Ecclesiarum praelatos, quorum consilio et deliberatione [Col. 0834A] mandatum vestrum tutius exsequi valeremus. Verum ego Thedisius gravissima infirmitate praeventus, et multi ex praelatis, quia generalis corruptio aeris ibi erat, nequivimus colloquio interesse; sicque factum est ut necessario negotium differretur. Deinde quando tempus habuimus opportunum, venerabiles Patres Narbonensis apostolicae sedis legatus et Burdegalensis archiepiscopi, multi praeterea episcopi, et alii Ecclesiarum praelati, juxta Tolosam apud Vaurum ad citationem nostram ad concilium convenerunt: a quibus, prout tenebamur, in tanto negotio consilium requisivimus diligenter. Ipsi vero post multam deliberationem et diligentem tractatum consilium suum nobis in scriptis dederunt, quatuor, nomine omnium, sigillatum sigillis, sicut de verbo ad verbum inferius plenius continetur.

In nomine Domini nostri Jesu Christi. Amen. Hoc est consilium quod dominus Narbonensis archiepiscopus, [Col. 0834B] apostolicae sedis legatus, et alii Ecclesiarum praelati qui fuerunt in concilio apud Vaurum, dederunt Regensi episcopo et magistro Thedisio canonico Januensi judicibus delegatis a domino papa super negotio comitis Tolosani. Consuluerunt enim eis quod comes Tolosanus propter multiplices causas et rationes non debebat ab eis ad purgationem admitti, tam super crimine haereticae pravitatis, quam super nece legati. Constat enim et notorium est quod de expellendis haereticis et rotariis de terra sua et aliis multis articulis multoties praestitit juramenta in manibus legatorum, quorum nullam servavit. Imo postquam ab apostolica sede rediit, apud quam multam misericordiam et gratiam invenit ultra suorum exigentiam meritorum, iniquitatem iniquitati apponens, adauxit pedagia, impugnavit Ecclesiam et pacem cum rotariis et haereticis incessanter impugnat, receptavit haereticos, fovit et fovet, et quanta potuit et potest virtute defendit. Mille insuper et ultra de crucesignatis clericis et [Col. 0834C] laicis rotarii ejus et complices occiderunt. Praeterea abbatem de Montealbano fere per annum captum detinuit, abbatem de Moysiaco coepit, episcopum Agennensem de propria sede cum rotariis ejecit, et civitate sua et aliis bonis omnibus spoliavit, et damnificavit eum in valentia quindecim millium solidorum. Adeo praeterea infamatus fuit et est de haeresi a longis retro temporibus apud bonos et graves quod invincibiliter praesumitur contra ipsum. Propter istas et alias plurimas enormitates et manifestos excessus ipsius, quae omnia longum est enarrare, dixerunt praelati et concorditer responderunt quod adeo se fecit indignum ut ei fieri copia Evangeliorum non deberet a legatis vel judicibus delegatis, et etiam quia tali excommunicationis genere propter ea quae dicta sunt tenetur astrictus quod ab eis sine speciali mandato domini papae non potest absolvi. Placuit enim toti concilio ut praesens scriptum sigillis dicti domini Narbonensis [Col. 0834D] archiepiscopi et Albiensis, Tolosani, et Convenarum episcoporum suo et aliorum nomine signaretur.

Et quia non poteramus ad purgationem injungendam comiti procedere, juxta consilium praelatorum per litteras nostras bis protestati fuimus comiti saepe dicto quod per ipsum stabat et impedimentum praestiterat ne factum ipsius posset ulterius habere progressum absque summi pontificis licentia speciali. Profecto, praeter alias iniquitates et abominationes ipsius, abbatem de Montealbano fere per annum tenuerat vinculis mancipatum, nec non de sede propria bonis omnibus spoliatum ejecerat episcopum Agennensem. Ipse tamen nobis [Col. 0835A] postea per quemdam notarium suas litteras destinavit, in quibus misericordiam potius quam judicium implorabat, postulans a nobis ut vel mitteremus Tolosam ad ipsum, aut ei assignaremus locum alium competentem. Quibus diligenter in scriptis rescripsimus quod in causa ejus propter rationes praefatas procedere nullatenus poteramus, et idcirco noluimus eum gravare vel etiam nos ipsos inutiliter laboribus et expensis. Volentes igitur fines mandati diligentissime custodire, meram et plenam veritatem, scilicet totius facti seriem et processum, beatitudini vestrae breviter intimamus, cui soli Dominus imponendi finem tantis claudibus plenissimam scientiam et potestatem concessit. Ecclesiae suae omnipotens praesidentiam vestram in longitudinem dierum conservet.





XL. De eadem re. (Arausicae, X Kal. Martii.)
[Col. 0835B]

Sanctissimo Patri ac benignissimo domino Innocentio Dei gratia summo pontifici, Michael divina promissione Arelatensis archiepiscopus, Willelmus Avenionensis, Burnus Vivariensis, Raimundus Uticensis, Arnaldus Nemausensis, Guillelmus Magalonen. Guillelmus Carpentoractensis, Guillelmus Aurasicensis, Gaufridus Tricastinensis et Bertrandus Cavellicensis episcopi, et Raibaldus Vasionensis electus, et Pontius monasterii Sancti Aegidii abbas, humiles servi sanctitatis ipsius, longitudinem dierum cum vita et salute perenni. Utinam infallibiliter et oculata fide posset vestra sanctitas sicut nos possumus intueri qualiter videlicet partes nostras et fere totam provinciam Narbonensem, terras olim miseriae tenebrarum et umbrae mortis, et in quibus nullus ordo, sed confusio inerat sempiterna, per ministerium vestrum et illorum quos ad exstirpandum lolium agro [Col. 0835C] Dominico ante faciem vestram operarios destinastis, Rex gloriae, Dominus fortis et potens, Dominus potens in praelio, ad cultum fidei, ad statum quietis et pacis, et ad debitam reformationem potenter et mirabiliter revocavit. Sane regiones et provinciae quae traditae fuerant Satanae et ministris ejus haereticis, rotariis et caeteris criminosis in exterminium et direptionem, praecipue, quod detestabilius erat, in conculcationem et contemptum nominis Christiani modo sub vigilantia vestra, per gratiam Jesu Christi, qui oriens eas visitavit ex alto, translatae quasi de morte in vitam et de tenebris et confusione ad lucem, in religionis fervore, in tranquillitate temporum, et in multis aliis benedictionibus vestris exsultant adeo et respirant ut quae prius partes et haereditas daemonum poterant non immerito appellari, nunc haereditas sancta et pacis visio rectissime appellentur. Et ut brevitate succincta plurima colligamus magnalia Dei et vestra, quibus de doloribus [Col. 0835D] inferi erepti sumus et ab Aegyptiaca servitute, vix possent auribus apostolicis per alicujus scientiam vel facundiam intimari ad plenum. Pro iis et aliis beneficiis vestris et vere operibus vicarii Jesu Christi, quae ab oriente in occidentem illuminant totum mundum, et a mari usque ad terminos orbis terrae coruscant, firmiter credimus et speramus pro certo quod in retributione justorum reposita est vobis corona [Col. 0836A] justitiae, quam in illum diem redditurus est vestrae beatitudini justus Judex.

Verum, Pater sanctissime, adhuc summopere timendum est et cavendum ne venenum hydrae, hoc est, dolosissimae civitatis Tolosae, si non tanquam membrum putridissimum succidatur, et ipsa circumstantia loca jam plene purgata et salubria inficiat iterum et corrumpat, et quod aedificatum est et reformatum a vobis multis laboribus et expensis, in antiquum chaos recidat, aut in multo deterius relabatur. Proinde benignitati vestrae cum devotione omnimoda flexis genibus et profusis lacrymis supplicamus quatenus secundum zelum Phinees, quem habetis, arripiat judicium manus vestra, et fermentatissima civitas illa cum sceleratis omnibus spurcitiis et sordibus quae se infra tumidum ventrem viperae receperunt, cum in sua malitia non sit inferior Sodoma et Gomorrha, debito exterminio radicitus explantetur. Si enim laqueus ille contritus fuerit, et [Col. 0836B] nos erimus liberati. Alioquin in veritate, quae Deus est, vobis loquimur et testamur quod si forte peccatis nostris exigentibus tyrannus ille vel potius haereticus Tolosanus, aut etiam filius ejus, contritum caput et fortius conterendum erigeret, assumptis aliis septem spiritibus nequioribus se, ut singularis ferus et leo rugiens et quaerens quos devoret, singula devastaret, et subverteret universa; ut longe tolerabilius esset Ecclesiam quae est in partibus nostris esse vel habitare inter barbaras nationes quam ad pristinam confusionem redire. Provideat igitur apostolica circumspectio futuris cladibus et occurrat, ne praevaleat inimicus, nec a tam pio, tam sancto, et tam utili opere manus vestra desistat quousque draco Moysi prorsus devoraverit Pharaonis dracones, et fugato Jebusaeo cum incircumcisis aliis et immundis, populus acquisitionis pacifice terra promissionis fruatur. Ad haec, discretioni magistri Thedisii plurima paternitati vestrae referenda [Col. 0836C] commisimus; qui super negotiis et necessitatibus totius provinciae tanquam nobis ipsis indubitanter credatis, si placet. Ipse enim novit in omnibus plenissime veritatem. Conservet Deus sanctitatem vestram Ecclesiae sanctae suae per tempora multa.

Datum Aurasicae, decimo Kalendas Martii, anno Domini 1212.





XLI. Super eodem.

[(42) 1Kb] Sanctissimo [(43) 1Kb] in Christo Patri ac beatissimo domino suo Innocentio Dei gratia summo pontifici, devoti et humiles servi ejus archiepiscopi, episcopi et alii Ecclesiarum praelati in concilio apud Vaurum [(44) 1Kb] pro sanctae fidei congregati negotio, cum omni affectione longum vitae spatium et salutem. Ad agendas paternitatis vestrae sollicitudini dignas grates cum nec lingua nec calamus nobis sufficiat, retributorem omnium bonorum exoramus ut nostrum [Col. 0836D] in hac parte suppleat defectum, et abunde vobis retribuat omne bonum quod nobis et nostris aliisque partium nostrarum ecclesiis tribuistis. Cum enim in partibus ipsis pestis haeretica ibi antiquitus [(45) 1Kb] seminata nostris temporibus usque adeo succrevisset quod cultus divinus ibidem haberetur omnino in opprobrium et derisum, et in clerum et bona ecclesiastica hinc haeretici, inde rotarii [(46) 12Kb] grassarentur, [Col. 0837A] et tam princeps quam populus in reprobum sensum dati a fidei rectitudine deviarent, tandem vigilantiae vestrae sollicitudine faciente, ita nos ex altis oriens misericordia visitavit per sanctos exercitus signatorum, quos ad emundandas spurcitias pestis hujusmodi sapientissime deputastis, et Christianissimum eorum principem comitem Montisfortis, intrepidum Christi athletam, et invictum Dominici praelii bellatorem, Ecclesia, quae tam miserabiliter corruerat, caput incoeperit relevare, et in parte maxima jam destructis adversitatibus et erroribus universis, terra dudum a cultoribus falsorum dogmatum conculcata, nunc divino cultui laudabiliter assuescat. Restant vero adhuc reliquiae dictae pestis. Tolosana videlicet civitas, cum castris aliquot, ubi tanquam sordes in sentinam cadentes residuum pravitatis haereticae se collegit: quorum princeps, comes scilicet Tolosanus, qui ab antiquis temporibus, sicut multoties jam audistis, haereticorum [Col. 0837B] et fautor exstitit et defensor, pro viribus quae sibi remanserunt impugnat Ecclesiam, et quoad potest, pro fidei hostibus, ejus cultoribus se opponit. Ex quo enim a sanctitatis vestrae rediit praesentia cum mandatis in quibus ultra omnem suorum exigentiam meritorum egeratis misericorditer cum eodem, introivit, sicut manifeste videtur, angelus Satanae in cor ejus, et gratiae vestrae beneficiorum ingratus, de iis quae coram vobis promiserat nil implevit. Imo pedagia [(47) 1Kb] saepius abjurata vehementer adauxit, et ac si mandatorum ipsorum beneficio renuntiasse intenderet, ad omnes quos scivit vestros et Ecclesiae Dei adversarios se convertit. Sane per Ottonem [(48) 1Kb] Dei et Ecclesiae inimicum, opinatus contra ipsam Ecclesiam vires assumere sub ipsius confidentia, manifeste, sicut asseritur, minabatur quod Ecclesiam de finibus suis et clerum radicitus exstirparet, haereticos et rotarios, quos multoties abjuraverat, ex tunc ferventius solito fovere studuit et tenere.

[Col. 0837C] Cum enim Catholicorum exercitus obsideret Vaurum, ubi sedes erat Satanae atque erroris haeretici primatia, ipse in subsidium perversorum misit milites et clientes, et in castro suo quod Casseri appellatur fuerunt inventi et combusti a crucesignatis plusquam quinquaginta haeretici de vestitis [(49) 1Kb] , praeter credentium eorum multitudinem [Col. 0838A] copiosam. Invocavit etiam contra Dei exercitum Savaricum [(50) 1Kb] regis Angliae [(51) 1Kb] inimici Ecclesiae senescallum [(52) 1Kb] , cum quo Christi pugilem praedictum comitem Montisfortis apud Castrum novum Arii obsidere praesumpsit; sed, Christi dextera faciente, cito fuit ejus praesumptio in confusionem conversa, ita ut pauci Catholici infinitam Arianorum [(53) 1Kb] multitudinem effugarent. Praedictorum autem Ottonis et regis confidentia defraudatus, ut qui baculo arundineo nitebatur, cogitavit iniquitatem abominabilem et catholicis auribus detestandam et ad regem Marrochitanum [(54) 1Kb] suos nuntios destinavit, subsidium ejus, non solum in terrae nostrae, sed totius Christianitatis excidium, implorando. Sed conatum ejus et damnabilem intentionem superna pietas impedivit. Episcopum Agennensem a sede propria expellendo, bonis omnibus spoliavit. Abbatem de Moissiaco coepit, et abbatem Montisalbani fere per annum tenuit captivatum. Rotarii [Col. 0838B] quoque ipsius et complices peregrinos clericos et laicos innumerabiles variis affecere martyriis, et nonnullos detinent ac diutius tenuere captivos. In omnibus iis non est aversus furor ejus, sed adhuc manus ejus extenta; ita ut fiat quotidie semetipso deterior, et omnia mala quae potest per seipsum et filium [(55) 1Kb] ac complices suos Fuxensem et Convenarum comites et Gastonem de Bearno, viros sceleratissimos et perversos, contra Dei Ecclesiam operetur. Cum autem ultione divina et censura ecclesiastica memoratus athleta fidei, comes Christianissimus Montisfortis, terram ipsorum tanquam hostium Dei et Ecclesiae sancto et justo praelio occupaverit fere totam, ipsi adhuc persistentes in sua malitia, et humiliare se sub potenti manu Dei contemnentes, nuper ad regem Aragonensem recurrerunt, per quem forte intendunt ves ram circumvenire clementiam et Ecclesiam suggillare. Adduxerunt enim ipsum Tolosam nobiscum, qui de mandato legati et delegatorum vestrorum apud Vaurum [Col. 0838C] conveneramus, colloquium habiturum. Qui quae ac qualia proposuerit, et quae nos ei duxerimus respondenda, ex rescriptis quae vobis sigillata mittuntur plenius cognoscetis. Mittitur etiam sanctitati vestrae consilium quod delegatis vestris super facto comitis Tolosani tribuimus requisiti. Omnes igitur unanimiter et concorditer haec praemissa sanctitati [Col. 0839A] vestrae intimamus, liberantes animas nostras, ne per defectum significandi in negotio fidei de contingentibus aliquid omittatur. Demum vero pro animabus nostris ac commissarum nobis Ecclesiarum substantiis vestrae misericordiae supplicantes exposcimus per viscera misericordiae Dei nostri ut liberationis et pacis, imo vitae nostrae negotium, quod in parte maxima jam feliciter promovistis, cum manifesta justitia et potentia sit in promptu, feliciori fine dignemini consummare, ponentes ad radicem arboris damnosae securim, et eam, ne noceat ultra, perpetuo succidentes. Pro certo namque sciatis quod si terra quae dictis tyrannis cum tanta justitia et multa Christianorum effusione sanguinis est ablata, ipsis aut eorum haeredibus restituatur, praeter scandalum fidelium qui hoc negotium promoverunt, non solum fieret novissimus error pejor priore, sed excidium exinde clero et Ecclesiae inaestimabile immineret. Ad haec, quoniam enormitates, [Col. 0839B] blasphemias, abominationes et alia scelera praedictorum per singula praesenti paginae non credidimus adnotanda, ne librum texere videremur, quaedam in ore nuntiorum posuimus, quae sanctis auribus vestris poterunt viva voce referre.





XLII. Epistola praelatorum qui fuerunt in concilio apud Vaurum, ad Innocentium.

Sanctissimo in Christo Patri ac beatissimo domino Innocentio Dei gratia summo pontifici, devoti et humiles servi ejus, Willelmus Burdegalensis, Vasatensis et Petragoricensis episcopi, cum omni affectione vitae spatium et salutem. Ad agendas paternitatis vestrae sollicitudini dignas grates cum nec lingua nec calamus nobis sufficiat, retributorem bonorum omnium exoramus ut nostrum suppleat in haec parte defectum, et abunde vobis retribuat omne bonum quod in Narbonensi et Auxitanensi provinciis et etiam in partibus nostris tam Ecclesiis [Col. 0839C] quam Ecclesiarum praelatis paterna misericordia tribuistis. Cum enim in dictis partibus pestis haereticae pravitatis jam adeo pullulasset quod eisdem corruptis penitus, partes affines affectura morbo simili videbatur, cumque rotariorum violentia, principibus omnibus ejusdem terrae consentientibus et hoc idem facientibus, Ecclesias fidemque catholicam omnemque religionem Christiani nominis impugnaret, vestrae providae discretioni placuit has incommoditates sapienti consilio refrenare, quia fidelium signatorum et comitis Montisfortis mediante labore, mandatum vestrum in parte maxima tam haereticos quam rotarios de sedibus suis ejecit; ita quod divinus cultus et pax ecclesiastica videntur in dictis partibus reflorere, nec jam aliud restat nisi illud quod per sanctitatem vestram feliciter est incoeptum, per eamdem felicius consummetur. Quocirca paternae sanctitati cum omni devotionis affectu duximus supplicandum quatenus ad exstirpandas reliquias [Col. 0839D] pestium praedictarum dignemini salubre consilium adhibere; ita quod flores pacis, qui jam videntur oriri, in hoc quod in isto negotio est incoeptum, ad consummationem fructus faciant exspectatos. Si vero, quod absit! opus tam laudabiliter incoeptum cum manifesta justitia et potentia sic in promptu imperfectum relinqueretur, non solum foret novissimus error pejor priore, sed excidium exinde clero et Ecclesiae irrecuperabile immineret. Bene et diu valeat sanctitas vestra.





PETITIONES REGIS ARAGONENSIS IN CONCILIO APUD VAURUM. (Tolosae, XVII Kal. Fabruarii.)

[(56) 1Kb] Quoniam sacrosancta mater Ecclesia non solum verbera sed ubera quoque docetur habere, devotus Ecclesiae filius Petrus Dei miseratione rex [Col. 0840A] Aragonensis pro comite Tolosano ad sinum ejusdem matris Ecclesiae cupiente redire a sanctitate vestra petit humiliter et rogat instanter quatenus faciendo satisfactionem personalem pro excessibus quamcunque ipsi Ecclesiae visum fuerit expedire, ac pro damnis et injuriis illatis diversis Ecclesiis et praelatis satisfaciendo secundum quod clementia matris Ecclesiae ipsi comiti duxerit injungendum, restituatur clementer et misericorditer ad possessiones suas et alia quae amisit. Quod si forte pro persona comitis nollet Ecclesia ipsius regis petitionem audire, petit et rogat hoc idem pro filio, ita tamen quod Pater nihilominus satisfaciat personaliter pro excessibus suis, vel in frontaria Saracenorum eundo in subsidium Christianorum cum militibus suis, vel in partibus transmarinis, secundum quod Ecclesia melius arbitrabitur expedire, et infans de terra sua in tam fideli cura et tam diligenti custodia ad honorem Dei et sanctae matris Ecclesiae habeatur usquequo de [Col. 0840B] bonitate sua signa compareant manifesta.

Et quoniam comes Convenarum nec fuit unquam haereticus nec eorum susceptor, sed potius impugnator, et ideo terram dicitur amisisse quia astitit consobrino et domino suo comiti Tolosano, petit idem rex et rogat pro eo sicut pro vassallo suo, ut restituatur ad terram suam, satisfaciendo quoque ad arbitrium Ecclesiae, si apparuerit eum in aliquo deliquisse.

Item cum comes Fuxensis nec haereticus fuerit nec sit, pro eo memoratus rex petit et rogat sicut pro consanguineo suo charissimo et vassallo, cui sine verecundia in jure suo deesse non potest, quatenus pro reverentia ipsius et gratia restituatur ad sua, satisfaciendo nihilominus ad arbitrium Ecclesiae in iis et pro iis super quibus clementiae matris Ecclesiae eumdem apparuerit deliquisse.

Item pro Gastone de Bearno vassallo suo petit saepedictus rex et rogat affectuose quatenus restituatur ad terram suam et fidelitates vassallorum suorum, [Col. 0840C] maxime cum paratus sit juri parere et ad arbitrium sanctae matris Ecclesiae satisfacere coram judicibus non suspectis, si vobis causam ipsius audire et expedire non licet.

In omnibus tamen praemissis duxit memoratus rex misericordiam potius quam judicium invocandum, mittens ad clementiam vestram episcopos, clericos et barones suos super praemissis, ratum habiturus quidquid a vobis cum eis fuerit ordinatum; supplicans ut talem habere dignemini circumspectionem et diligentiam in hoc facto ut in negotio Christianitatis in partibus Hispaniae ad honorem Dei et sanctae Ecclesiae dilatationem praedictorum baronum et comitis Montisfortis subsidium possit habere.

Datum Tolosae, XVII Kalend. Februarii.



RESPONSUM PRAELATORUM IN CONCILIO APUD VAURUM. (Vauri, XV Kal. Februarii.)

Illustri et dilecto in Christo Petro Dei gratia regi [Col. 0840D] Aragonum, comiti Barchinonensium, concilium apud Vaurum, salutem et sinceram in Domino dilectionem. Petitiones et preces vidimus quas pro Tolosano et ejus filio, et Fuxensi et Convenarum comitibus, et nobili viro Gastone de Bearno vestra regalis serenitas destinavit; in quibus etiam litteris inter caetera Ecclesiae filium dicitis vos devotum. Super quo multiplices Domino Jesu Christo ac regali vestrae celsitudini gratiarum referimus actiones, et in cunctis in quibus secundum Deum possemus, propter illam mutuam dilectionem qua vos sancta Romana Ecclesia mater, sicut intelligimus, amplectitur, et vos ipsam, nec non et ob reverentiam excellentiae vestrae regalis admitteremus affectuosius preces vestras. Super eo quod pro comite Tolosano et ejus filio petitis et rogatis, hoc duximus serenitati regiae respondendum. Quod tam [Col. 0841A] causa comitis quam causa filii, quae pendet ex facto Patris, auctoritate superioris exstat nobis exempta; cum idem comes Tolosanus venerabili fratri Regensi episcopo et magistro Thedisio a domino papa negotium suum fecerit sub certa forma committi. Unde, sicut credimus, memoriter retinetis quot et quantas gratias dicto comiti post multos excessus ipsius dominus papa fecit, nec non et quam gratiam ad intercessionem vestram et preces venerabilis Pater Narbonensis archiepiscopus, apostolicae sedis legatus, tunc abbas Cisterciensis, apud Narbonam et Montempessullanum eidem comiti faciebat biennio, si bene meminimus, jam transacto. Volebat siquidem idem legatus omnes dominicaturas et proprietates eidem comiti remanere integras et illaesas, et ut illa jura quae habebat in castris aliorum haereticorum, quae de feudo ejus erant, sive alberga, sive quista, sive cavalgata, eidem integra remanerent. De illis praeterea castris quae erant [Col. 0841B] aliorum haereticorum, quae de feudo ejus non erant, quae idem comes dicebat esse ad minus quingenta [(57) 1Kb] , volebat praefatus legatus ut quarta vel etiam tertia pars eorum cederet in proprietatem comitis supradicti. Spreta vero idem comes illa magna gratia domini papae ac praedicti legati et Ecclesiae Dei, veniens directo contra omnia juramenta quae olim praestiterat in manibus legatorum, et addens iniquitatem iniquitati, crimina criminibus, mala malis, Ecclesiam Dei et Christianitatem, fidem et pacem cum haereticis et rotariis et aliis pestilentibus fortius impugnavit et damnificavit, adeo ut omni gratia et beneficio reddiderit se indignum. Quod autem petitis et rogatis pro comite Convenarum, taliter super hoc duximus respondendum. Pro certo intelleximus quod, cum post excessus suos multiplices et juramenti transgressionem foedus cum haereticis et eorum fautoribus contraxisset, et ipsam Ecclesiam, tanquam in aliquo laesus esset, cum eisdem pestilentibus impugnasset, licet postmodum [Col. 0841C] fuerit diligenter admonitus ut cessaret a coeptis, et rediens ad cor, reconciliaretur tandem ecclesiasticae unitati, nihilominus idem comes in sua nequitia exstitit et existit excommunicationis et anathematis vinculo innodatus; de quo etiam, ut dicitur, comes Tolosanus asserere consuevit quod eum ipse comes Convenarum ad guerram impulit et induxit. Unde idem comes auctor exstitit per hoc guerrae et malorum quae inde Ecclesiae multipliciter provenerunt, et existit. Verumtamen si taliter se exhibuerit ut absolutionis beneficium mereatur, postmodum, cum fuerit absolutus et habuerit personam standi in judicio, si de aliquo quereletur, Ecclesia ei justitiam non negabit. Petiit praeterea et rogavit pro comite Fuxensi regia celsitudo. Ad quod taliter respondemus quod constat de ipso quod haereticorum exstitit a longo tempore receptator, et impraesentiarum etiam receptator est eorum et defensor; praesertim cum non sit dubium quin credentes [Col. 0841D] haereticorum haeretici sint dicendi: qui etiam post multiplices excessus suos et gravissimos, post dirutionem et spoliationem ecclesiarum, post praestita corporaliter juramenta et obligationes tam personarum quam rerum, post injectionem manuum in clericos et detrusionem eorum in carcerem, pro quibus causis et multis aliis excommunicationis et anathematis est mucrone percussus, post illam etiam gratiam quam idem legatus ad intercessionem et preces vestras olim ipsi comiti faciebat, cruentam caedem exercuit in signatos tam clericos quam laicos, qui in paupertate et simplicitate sua in Dei servitium contra Vauri haereticos ambulabant.

Qualis autem et quanta erat illa gratia bene recolit, sicut credimus, vestra regia celsitudo, ad cujus intercessionem et preces cum eodem comite [Col. 0842A] compositionem legatus faciebat; sed quod non fuit facta illa compositio, per comitem ipsum stetit. Exstant etiam litterae vestrae ad dominum comitem Montisfortis, regali sigillo munitae, talem super illa gratia clausulam continentes: Dicimus etiam vobis quod si comes saepedictus noluerit stare placito illi, et vos postea non audiveritis preces nostras quas pro eo faciemus, non erimus inde ultra dispacati. Verumtamen si dederit operam ut absolutionis beneficium consequatur, si postmodum, cum absolutionis fuerit gratiam consecutus, de aliquo quereletur, justitiam ei Ecclesia non negabit. Postulastis insuper et rogastis pro Gastone de Bearno ut restitueretur ad terram suam et ad fidelitates vassallorum suorum. Super quo vobis taliter respondemus, ut alia multa, imo potius infinita, quae in ipsum Gastonem dicuntur ad praesens, silentio transeamus, confoederatus est cum haereticis et receptatoribus seu defensoribus eorumdem contra Ecclesiam et signatos. [Col. 0842B] Est Ecclesiarum et personarum ecclesiasticarum manifestissimus et gravissimus persecutor. Venit ad obsidionem Castrinovi in auxilium Tolosani et Fuxensis comitum contra eos qui de mandato domini papae insequebantur haereticos et fautores eorum. Interfectorem sanctae memoriae fratris Petri de Castronovo apostolicae sedis legati habuit secum, rotarios diu tenuit atque tenet, in anno praeterito rotarios suos in cathedralem ecclesiam Oloronis induxit; ubi amputato fune de quo pendebat pyxis continens corpus Domini nostri Jesu Christi, in terram cecidit, et, quod nefas est dicere, ipsum corpus Domini est per terram expansum. Rotarius quidam in irrisionem et contumeliam ordinis clericalis se induit pontificalibus ornamentis, pontificem cantantem missam repraesentare intendens: qui etiam dicitur praedicasse ibidem, ex oblationes rotariorum recepisse. Transgressus quoque juramenta, manus in clericos violentas injecit. Pro quibus et aliis [Col. 0842C] causis pluribus, quas ad praesens tacemus, idem Gasto excommunicationis est et anathematis nexibus innodatus. Verumtamen si satisfecerit Ecclesiae, prout debet, et absolutionis beneficium consequatur, postmodum, cum fuerit absolutus, et conquestus fuerit de aliquo, audietur de jure suo. Aliter siquidem pro praedictis sic excommunicatis, charissime princeps, vestram regiam majestatem intercedere non deceret, nec nos pro talibus et in talibus auderemus aliter respondere [(58) 1Kb] . Ad haec, serenitatem vestram regalem monemus in Domino et hortamur quatenus ad memoriam dignemini revocare honorem quem vobis apostolica sedes fecit, et illum quem impraesentiarum illustri regi Siciliae sororio vestro facit, quid etiam domino papae in vestra promisistis unctione, et quid apostolica sedes vobis dederit in mandatis. Oramus ut Deus ad honorem suum et sanctae Romanae Ecclesiae per multa tempora vos conservet. Quod si per hanc nostram responsionem vestrae regiae majestati non [Col. 0842D] fuerit satisfactum, nos ob reverentiam vestram et gratiam factum domino papae curabimus intimare.

Datum Vauri, XV Kal. Februarii.





XLIII. Ut abstineat a defensione haereticorum.

Serenissimo viro ac Christianissimo principi domino PETRO Dei gratia illustrissimo regi Aragonensi, frater ARNALDUS divina miseratione Narbonensis archiepiscopus, apostolicae sedis legatus, salutem in charitate animi et visceribus Jesu Christi.

Intelleximus non sine multa turbatione ac amaritudine animi quod civitatem Tolosanam ac castrum Montisalbani et terras alias propter crimen haereseos [Col. 0843A] ac alia multa nefanda facinora traditas Satanae, ac omni communione sanctae matris Ecclesiae separatas, et crucesignatis auctoritate Dei, cujus nomen graviter in eis blasphemabatur, expositas, disponitis in protectione ac custodia vestra recipere ac eas contra Christi exercitum et Ecclesiae defensare. Cum igitur haec, si vera sint (quod Deus avertat), non solum in salutis vestrae dispendium, sed in honoris regii ac opinionis et famae possint cedere detrimentum, nos qui salutem vestram et gloriam et honorem zelamus totis visceribus charitatis, celsitudinem regiam rogamus, consulimus, monemus et exhortamur in Domino et in potentia virtutis ejus, et ex parte Dei et Redemptoris Domini Jesu Christi ac sanctissimi vicarii ejus Domini nostri summi pontificis, auctoritate legationis qua fungimur, inhibemus, et modis quibus possumus obtestamur ne, per vos vel alios, terras recipiatis vel defendatis praedictas. Optamus autem quatenus tam vobis quam vestris taliter dignemini providere ne communicando [Col. 0843B] excommunicatis et maledictis haereticis et fautoribus eorumdem, labem excommunicationis incurrere vos contingat. Unum autem volumus serenitatem regiam non latere, quod si quos de vestris hominibus in defensionem praedictae terrae duxeritis relinquendos, cum omnes excommunicati sint ipso jure, nos ipsos denuntiari excommunicatos, tanquam defensores haereticorum, publice faciemus.





XLIV. Ut deleat reliquias haereticorum.

[(59) 1Kb] Sanctissimo in Christo Patri ac domino suo reverendissimo INNOCENTIO Dei gratia summo pontifici, BERTRANDUS dictus episcopus Bitterrensis [(59) 1Kb] , servus ejus humilissimus et fidelis, cum sanctissimorum pedum osculo [(60) 1Kb] salutem et vitam.

Cum ineffabili Dei clementia vestraeque ministerio sanctitatis terra nostra ac aliae circumpositae, in quibus [Col. 0843C] diabolus peccati populi exigentibus tantam sibi potentiam usurparat ut omnem in eis rectitudinem pervertisset, et per ministros ipsius sponsa Christi opprobriis, blasphemis, et quaecunque possint excogitari afficeretur injuriis, et omnis divinis cultus esset in opprobrium et derisum, in lucem pacis ac fidei tam feliciter coeperint respirare ut errorum et aliarum perversitatum auctoribus jam pro parte maxima exturbatis, vexilla ibi Ecclesiae sint erecta et ad divini cultus augmentum pax et securitas habeatur, remansit adhuc ibi magna quaedam errorum ommiumque vitiorum sentina [(61) 1Kb] , Tolosa videlicet civitas, et alia quaedam loca, in quibus totius pravitatis haereticae reliquiarum spurcitia se collegit, quae nisi fuerit per longanimitatem vestrae sanctae sollicitudinis avulsa funditus et radicitus exstirpata, genimina procul dubio viperarum et spuria vitulamina iterum pullulabunt, et longe deteriorem priore morbum facient recidivum. Nos igitur, beatissime pater, [Col. 0843D] quos tanquam propius positos magis negotium istud tangit, sanctissimam pietatem vestram rogamus, fusisque votivis lacrymis exoramus in visceribus Jesu Christi, quatenus nostro aliorumque praelatorum jugulis et Ecclesiarum substantiis, quibus comitis Tolosani et filii ejus, si resurgerent, gladius inexorabiliter immineret, misericorditer prospicientes in posterum, negotio pacis et fidei, quod tam [Col. 0844A] prudenter ac potenter hactenus promovistis, finem perfectum et stabilem imponatis. De infidelitate namque dicti comitis et immanitate quam per satellitem suum exercuit in legatum [(62) 1Kb] , super quo per ratihabitionem et honorem et beneficia quae ipsi occisori exhibuit convincitur manifeste, satis potest vestra sanctitati constare. Provideat quoque vestrae paternitas ne rex Aragonensis, qui, ut salva reverentia unctionis [(63) 1Kb] loquamur, factus videtur filius infidelis, et praesumptuose se jactat quod dicto comiti et complicibus ejus haereticis, rotariis sacrilegis, homicidis et omnium flagitiorum generibus irretitis restitutionis terrarum suarum et gratiae vestrae beneficium obtinebit, ad vestram praesentiam eos ducens, aliquatenus vos circumveniat. Profecto namque, si dicta civitas, quae nidus haereticorum [(64) 1Kb] existit et exstitit ab antiquo, ita quod, sicut legitur, ob causam similem fuit olim eversa funditus et etiam exarata, remanserit pestilentibus memoratis, adhuc flamma egredietur de ipsa, quae partes nostras [Col. 0844B] et alias circumpositas pejus solito profligabit.





XLV. De negotio Comitis Tolosani.

Sanctissimo Patri et domino suo INNOCENTIO Dei gratia summo pontifici, BERMUNDUS sola Dei miseratione minister Aquensis humilis, salutem et seipsum ad pedes.

Compendiosa narratione beatitudini vestrae duximus intimandum quod reformatio pacis et Ecclesiae ac alia bona quae per sollicitudinem vestram in partibus nostris dignatus est dominus operari, nulla possent ratione, secundum inferiores causas, durare in posterum, si forte Tolosanus comes aut filius ejus, peccatis nostris exigentibus, terram quovis ingenio recuperaret amissam. Ideoque sanctitati vestrae humiliter supplicamus quatenus super hoc taliter et tam caute dignemini providere, si placet, quod novissimus error non sit pejor priore. [Col. 0844C] Conservet Dominus sanctitatem vestram Ecclesiae sanctae suae.





EPISCOPORUM IN OPPIDO VAURENSI CONGREGATORUM CONSILIUM.

In nomine Domini nostri Jesu Christi. Amen. Hoc est consilium quod dominus Narbonensis archiepiscopus, etc., ut supra in epistola 39.





XLVI. De absolutione comitis Tolosani.

Nobili viro RAIMUNDO comiti Tolosano, HUGO. Dei gratia Regensis episcopus, et magister THEDISIUS canonicus Januensis, spiritum consilii sanioris.

Nuper litteras vestras per quemdam militem, Quam bonum nomine, recepimus, in quibus licet contineretur expresse quod parati eratis mandatis nostris humiliter obedire, vos tamen neque mandatis domini papae secundum tenorem rescripti quod olim obtinuistis ab ipso, neque mandatis quae vobis fecimus [Col. 0844D] in concilio apud Sanctum Aegidium, neque insuper mandatis et monitis legatorum et Ecclesiae quae vobis apud Narbonam et Montempessulanum postmodum facta fuerunt, obedistis in aliquo vel etiam obeditis, sicut per evidentiam operis manifeste apparet. Sane postquam recessistis a nobis, abjurata pedagia in vestrae famae ac animae praejudicium multipliciter adauxistis, et, ut in paucis multa [Col. 0845A] breviter concludamus, fere nihil ex iis quae diversis temporibus in manibus legatorum jurastis, et praecipue tempore bonae memoriae magistri Milonis, prout satis manifestum est, curastis implere; imo, quod dolentes et inviti dicimus, rotarios et haereticos contra fidem et Ecclesiam et pacem etiam tenuistis postmodum et tenetis; a quibus et aliis complicibus vestris mille signati et ultra clerici et laici in gravissimam Creatoris injuriam et contemptum occisi fuerunt. Iniquitatem etiam iniquitati addentes, abbatem de Montealbano longo tempore tenuistis in vinculis, venerabilem Patrem Agennensem episcopum civitate sua et bonis aliis spoliatum cum rotariis vestris a sede propria ejecistis. Ad nos etiam aliquando auctoritate domini papae citati contempsistis venire; nec super negotio vestro quod nobis a summo pontifice postulastis commiti, fuimus aliquando requisiti a vobis. Quamvis enim sciveritis nos per octo dies fecisse moram propter factum [Col. 0845B] vestrum iis temporibus in concilio apud Vaurum, ad nos neque litteras vestras direxistis neque nuntium specialem. Propter igitur supradicta et alia multa adeo vos fecistis indignos quod in negotio vestro ad purgationem secundum mandatum domini papae procedere non valemus, prout fuit coram nobis a toto concilio diffinitum. Ideoque vobis per praesentes litteras protestamur quod haec omnia per proprium nuntium litteris nostris domino papae curabimus diligentissime intimare, ut ipse circa personam vestram et factum secundum quod suae beneplacitum fuerit sanctitati procedat.





XLVII. De juramento comitis Tolosani.

Sanctissimo Patri et domino INNOCENTIO Dei gratia summo pontifici, RAIMUNDUS per eamdem Tarraconensis archiepiscopus et episcopi et abbates qui [Col. 0845C] secum praesentes fuerunt, summa cum devotione subjectionem et debitum famulatum.

Sanctitati vestrae notum facimus dominum regem Aragonensem, cum Tolosam accessit ut comites Tolosanum et Fuxensem et Convenarum et Gastonem de Bearno ad beneplacitum et mandatum vestrum libere et absolute recipiendum induceret et pro viribus fideliter adimplendum, ad abundantem cautelam securitatem in scriptis redactam ab eisdem recepit in hunc modum:

Ego Raimundus Dei gratia comes Tolosae, dux Narbonae, marchio Provinciae, et ego Raimundus filius ejus, gratuita voluntate, non coacti, nec vi nec dolo inducti, mittimus personaliter nos ipsos et Tolosam [Col. 0846A] civitatem et suburbium et villam Montisalbani cum omnibus eorum pertinentiis, terminis sive adjacentiis, et totam aliam terram nostram quam habemus et habere debemus, cum militibus et hominibus singulis et universis nunc vel in futurum habitantibus, et ad ultimum cum omnibus juribus et rationibus quae ad nos ubique pertinent vel pertinere debent aliquo jure sive aliqua ratione, in manu et posse vobis domino Petro Dei gratia regi Aragonensi et comiti Barchinonensi et eis qui de voluntate vestra vel mandato vices vestras obtinuerint, mittimus, inquam, in posse vestro ac potestate praedictam terram totam sicut dictum est, et aliam quam, Deo praestante, recuperabimus. Tradentes vobis etiam et in vos eosque qui locum vestrum tenuerint transferentes corporalem possessionem horum omnium et jura omnia seu rationes cum plena jurisdictione [(65) 1Kb] ac potestate, tali modo quod tam in personis nostris quam in omnibus nominatis voluntati Domini papae [Col. 0846B] et mandato possitis obtemperare et satisfacere et cogere cum effectu nos, si forte proni et acclines ad mandatum ejus prosequendum, quod Deus avertat, noluerimus adesse. Promittentes vobis bona fide quod tam ea quae dominus papa vel vos pro eo vobis mandaveritis pro posse nostro faciemus et adimplebimus sine dolo et fraude. Haec omnia, quemadmodum superius scripta sunt, attendemus et observabimus bona fide et sine malo ingenio [(66) 1Kb] pro posse nostro, et contra non veniemus per nos vel per aliam quamcunque personam vel venire contra faciemus, nec aliquid contra machinabimus. Quae omnia praedicta per Deum [(67) 1Kb] et haec sacrosancta Evangelia [(68) 16Kb] corporaliter a nobis tacta juramus. Mandamus praeterea capitulo [(69) 1Kb] et universitati Tolosae urbis et suburbii ut vobis domino Petro regi praedicto faciant fidelitatem et sacramentum ad omnia supradicta exsequenda, adimplenda et fideliter observanda.

Hoc fuit ita appositum quinta die Januarii in [Col. 0846C] exitu, feria prima, Philippo Francorum rege regnante, et eodem Raimundo Tolosano comite, et Fulcone episcopo [(70) 1Kb] , anno ab Incarnatione Domini millesimo ducentesimo decimo secundo.





CONSULUM TOLOSAE JURAMENTUM.

Nos consules [(71) 2Kb] Tolosae urbis et suburbii [(72) 1Kb] , Bertrandus de Sancto Lupo, Arnaldus de Castronovo, et Bernardus Petrus de Toytius, et Arnaldus Gilabertus, et Petrus de Sancto Romano, et Guillelmus de Pozano, et Arnaldus de Roaisio filius Arnaldi de Roaisio qui fuit, et Raimundus de Roaisio, et Guillelmus Arnaldus de Monte Totino, et B. [Col. 0847A] Arnaldus Rainaldus, et Stephanus Vitalis de Dealbata, et B. Petrus de Cozan, et Guillelmus Isarnus, et Raimundus Robertus de Tauro, et Vitalis de Princhaco [(73) 1Kb] , et P. Embrinus, et G. Pontius Astro, et Bernardus Raimundus, et R. de Schalchensibus, et Arnaldus de Roaisio filius B. [(74) 1Kb] de Roaisio qui fuit, et Hugo Surdus, et Bernardus Gerardus, et Stephanus Signarius [(75) 1Kb] , de voluntate expressa et mandato domini Raimundi Dei gratia Tolosae comitis, ducis Narbonae, marchionis Provinciae, et Raimundi filii ejus, de communi consensu universitatis Tolosae promittimus vobis domino Petro Dei gratia regi Aragonensium et comiti Barchinonensium quod ad omnia tenenda et habenda et plenarie exsequenda et potenter possidenda quae dominus Raimundus comes Tolosae et Raimundus ejus filius vobis promiserunt, quemadmodum in superiori instrumento ab eis vobis facto plenius continetur, curam dabimus et operam, et diligentiam quam poterimus adhibebimus, ut tam de personis suis quam de honoribus suis, quos [Col. 0847B] nunc habent vel habere debent, vel, Deo praestante, recuperabunt, possitis satisfacere voluntati et mandato domini papae, et vobis in iis quae eisdem dominus papa decreverit injungenda promittimus bona fide et sine dolo ac fraude auxilium, consilium et opem quantam poterimus et juvamen, et ad omnia adimplenda omnimodam fidelitatem vobis et eis qui locum vestrum tenuerint. Promittimus etiam vobis nos singuli et universi praenominati consules et tota Tolosae universitas quod in iis omnibus quae ex parte domini papae et sanctae Romanae Ecclesiae nobis mandaveritis vos vel illi qui vices vestras tenuerint, voluntati domini papae stemus in omnibus et per omnia et arbitrio seu cognitioni unusquisque per se, et contra non veniemus aliqua ratione. Haec omnia superius scripta attendemus et observabimus ac complebimus bona fide, et contra aliquid non machinabimus per nos vel per aliam quamcunque personam. Sic nos Deus adjuvet et haec sacrosancta Evangelia, [Col. 0847C] a nobis singulis jurejurando corporaliter tacta. Et ad hujus negotii fidem pleniorem, hanc paginam sigillorum comitis et filii ejus et capituli Tolosae auctoritate roboramus.

Hoc fuit ita positum quinta die Januarii in exitu, feria prima, Philippo rege Francorum regnante, et eodem Raimundo Tolosano comite, et Fulcone episcopo, anno ab Incarnatione Domini millesimo ducentesimo decimo secundo.





PROFESSIO COMITIS FUXENSIS. (Tolosae, VI Kal. Februarii.)

In Dei nomine. Cunctis pateat quod nos Raimundus Rogerii Dei gratia comes Fuxensis, et Rogerius Bernardi filius ejus, ad honorem Dei et sanctae Matris Ecclesiae et domini Innocentii, qui sacrosanctae Romanae sedis obtinet praesulatum, ponimus et mittimus personas nostras et universa castra nostra et munitiones et fortias et caunas, scilicet castrum de Fuxo, de Montegalardi, de Monteolivo, de Castropendenti, [Col. 0847D] de Tarascone, de Aifnasco [(76) 1Kb] , de Ravato, de Miramonte, de Mereglos, de Cenacto, de Ugenacco, de Vico, de Monteregali, de castro Virdunensi, de Lurdat, de Unacco, et de Hans, et universas caunas de Solobria, de Subitan, de Onolacco, de Verdun, de Agnavis, et de Heliato, et montana et valles, et omnem aliam terram quae ad nos et nostros quocunque jure vel causa pertinet aut pertinere debet aut potest, in manu et potestate vestri domini nostri regis Aragonensis et comitis Barchinonensis, ut ea omnia plenarie et potenter teneatis et [Col. 0848A] possideatis. Eo tamen pacti tenore apposito et forma, ut per detentionem praedictorum honorum et nostrarum personarum possitis compellere et urgere nos ad omnia illa exsequenda et observanda quae dominus papa et sacrosancta Romana Ecclesia de personis nostris et rebus decreverit statuenda. Sub periculo ergo commissionis et poena omnium praedictorum castrorum et totius terrae nostrae, vobis stipulantibus per solemnem stipulationem bona fide promittimus quod omnia quae dominus papa nobis de personis aut de terra nostra injunxerit fideliter curabimus adimplere et in perpetuum modis omnibus observare; et quod ita totum adimpleamus, et contra non veniamus, vel aliqua arte vel ingenio vel ab aliqua persona veniri sustineamus, de omnibus concedentes vobis potestatem plenariam, per Deum et haec sancta Evangelia, corporaliter tacta, sponte juramus, cognoscentes per idem sacramentum vobis pridem nos eamdem potentiam concessisse. Et ad majorem hujus facti evidentiam [Col. 0848B] hanc paginam nostri sigilli praesentia communimus.

Actum est hoc et ita concessum apum Tolosam, VI Kal. Februarii, anno Dominicae Incarnationis millesimo ducentesimo decimo secundo. Bernardus de Ugenacco praedicti domini comitis Fuxensis notarius existens hanc scripsit et sigillo ejusdem corroboravit.





PROFESSIO COMITIS CONVENARUM. (Tolosae, VI Kal. Februarii.)

In Dei nomine. Cunctis sit manifestum quod nos Bernardus comes Convenarum et Bernardus filius ejus ad honorem Dei et sanctae matris Ecclesiae et domini Innocentii, qui sacrosanctae Romanae sedis obtinet praesulatum, ponimus et mittimus personas nostras in manu et potestate vestri domini nostri Petri Dei gratia regis Aragonensis et comitis Barchinonensis, cognoscentes et veraciter confitentes [Col. 0848C] nos quidem tradidisse terram nostram vobis et militi vestro nomine P. de Alcano speciali nuntio a vobis ad hoc misso, ut eam plenarie teneatis et potenter possideatis; eo tenore apposito et forma, ut per detentionem personarum nostrarum et terrae nostrae possitis compellere et urgere nos ad omnia illa exsequenda et observanda quae dominus papa et sacrosancta Romana Ecclesia de personis nostris et rebus decreverit statuenda. Sub periculo ergo commissionis et poena totius terrae nostrae, vobis stipulantibus per solemnem stipulationem bona fide promittimus quod omnia quae dominus papa nobis de personis aut terra nostra injunxerit fideliter curabimus adimplere et in perpetuum modis omnibus observare. Et quod ita totum adimpleamus, et contra non veniamus, vel aliqua arte aut ingenio ab aliqua persona veniri sustineamus, de omnibus concedentes vobis potestatem plenariam, per Deum et haec sancta Evangelia, corporaliter tacta, sponte juramus. Et [Col. 0848D] ad majorem hujus facti evidentiam hanc paginam nostri sigilli praesentia confirmamus.

Haec acta sunt apud Tolosam, VI Kal. Februarii, anno Dominicae Incarnationis millesimo ducentesimo decimo secundo.





PROFESSIO GASTONIS DE BEARNO. (Tolosae, VI Kal. Februarii.)

In Christi nomine. Sit notum cunctis quod ego Gasto Dei gratia vicecomes Bearnensis et comes Bigorrae ad honorem Dei et sanctae matris Ecclesiae et [Col. 0849A] domini Innocentii, qui sacrosanctae Romanae Ecclesiae sedis obtinet praesulatum, pono et mitto personam meam et castra de Lurda, de Olerone, de Montanerio, de Miramon, de Cadelo, et omnem aliam terram quam habeo et habere debeo, vel ad me vel meos pertinet aut pertinere debet et potest aliqua ratione, aliquo jure vel causa, et illam totam quam habere et recuperare potero, Deo dante, in manu et potestate vestri domini Petri Dei gratia regis Aragonensis et comitis Barchinonensis, ut ea omnia plenarie et potenter teneatis et possideatis; eo pacti tenore apposito et forma, ut per detentionem praedictorum bonorum et meae personae possitis compellere et urgere me ad omnia illa exsequenda et observanda quae dominus papa et sacrosancta Romana Ecclesia de persona mea et rebus decreverit statuenda. Sub periculo ergo commissionis et poena omnium praedictorum castrorum et totius terrae meae, vobis stipulantibus per solemnem stipulationem bona [Col. 0849B] fide promitto quod omnia quae papa mihi de persona aut terra mea injunxerit curabo fideliter adimplere et in perpetuum modis omnibus observare; et quod ita totum adimpleam, et contra non veniam, vel aliqua arte vel ingenio ab aliqua persona veniri sustineam, de omnibus concedens vobis potestatem plenariam, per Deum et haec sancta Evangelia, corporaliter tacta, sponte juro. Et ad majorem hujus facti firmitatem hanc paginam mei sigilli auctoritate confirmo.

Actum est hoc apud Tolosam, VI Kal. Februarii, anno Dominicae Incarnationis millesimo ducentesimo decimo secundo.

Et quoniam visum est domino regi ejusque curiae ipsa originalia penes se potius retinere quam incertis casibus fortunae committere, ad pedes sanctitatis vestrae eorum mittit scripta sigillis nostris communita verba ad verbum fideliter sumpta, nullo addito, vel diminuto, vel in aliquo immutato.

[Col. 0849C] Hoc autem transcriptum factum fuit apud Perpinianum fideliter, II Kal. Aprilis, anno ab Incarnatione Domini millesimo ducentesimo tertio decimo.



XLVIII. ILLUSTRI REGI ARAGONENSI. Suadetur ut faveat haereticis. Laterani, Kal. Junii.

Is in cujus manu sunt omnium corda regum inspiret tibi humiliter exoratus ut prudenter attendens quod juxta mandatum apostolicum nos oportet obsecrare, arguere, increpare, nostras increpationes, quas paterna in te affectione deponimus, devotione recipias filiali, et sic nostris obtemperes salubribus monitis et consiliis ut correctionem apostolicam devote recipiendo, domonstres te in iis etiam affectum [Col. 0849D] habuisse sincerum in quibus absque dubio et effectum nosceris deliquisse. Sane ad totius fere mundi notitiam jam pervenit, nec serenitatem tuam ignorare credimus aut etiam diffiteri, quod inter caeteros principes Christianos te specialiter studuimus honorare: per quod et potentia tibi accrevit et fama. Utinamque cum iis prudentia et devotio tibi amplius accrevissent: quod licet utile nobis existeret, tibi tamen potius expediret. Verum in hoc neque tibi providisse dignosceris, neque nobis, ut decuit, detulisse, quod cum cives Tolosani a corpore Ecclesiae sint excommunicationis mucrone praecisi, et ipsorum civitas supposita interdicto pro eo quod quidam eorum sunt haeretici manifesti, plures vero credentes, [Col. 0850A] fautores et receptatores ipsorum ac etiam defensores, adeo ut alii quoque, quos Christi exercitus, imo verius ipse Christus, quem contra seipsos suis adinventionibus provocarunt, a suis fecit tabernaculis emigrare, ad Tolosanam quasi quamdam erroris sentinam confugerint civitatem, observantes tempus et opportunitatem captantes quo fidem in partibus illis quasi de novo plantatam, velut locustae de puteo abyssi egressae, valeant exstirpare, tu divini timoris oblitus, quasi praevalere valeas contra Deum vel avertere manum ejus contra eos exigentibus suis culpis extentam, ipsos et eorum complices in defensionem, quasi sub specie pietatis impietatem exercens, in scandalum populi Christiani et propriae famae dispendium recepisti, post inhibitionem a legato [Col. 0850B] nostro ex parte Dei et nostra districtissime tibi factam, non sine nota gravis infamiae ac suspicionis scrupulo gravioris.

Nuper igitur auditis quae venerabilis frater noster Segobricensis episcopus et dilectus filius magister Columbus nuntii tui ac nuntii legati nostri ac nobilis viri Simonis comitis Montisfortis in praesentia nostra proponere voluerunt, et litteris directis hinc inde plenius intellectis, habito cum fratribus nostris tractatu atque consilio diligenti, volentes honori tuo quantum ad famam, saluti quantum ad animam, et indemnitati quantum ad terram paterna sollicitudine praecavere, serenitati tuae in virtute Spiritus sancti sub obtentu divinae ac apostolicae gratiae districte providimus injungendum ut sine mora [Col. 0850C] praenotatos deseras Tolosanos et complices eorumdem, non obstante promissione vel obligatione quacunque praestita vel recepta in elusionem ecclesiasticae disciplinae, ipsis, quandiu tales exstiterint, non impensurus per te vel alios consilium, auxilium, vel favorem. Si vero iidem ad Ecclesiae redire desiderant unitatem, prout fuit a dictis nuntiis tuis propositum coram nobis, nos venerabili fratri nostro Fulconi Tolosano episcopo, viro integrae opinionis et vitae, qui testimonium habet non solum ab iis qui sunt intus, sed ab iis etiam qui sunt foris, nostris damus litteris in mandatis ut, adjunctis sibi duobus viris prudentibus et honestis, eos qui voluerint de corde puro et conscientia bona et fide non [Col. 0850D] ficta redire, sufficienti ab eisdem cautione recepta, reconciliet ecclesiasticae unitati; illos vero quos in erroris sui tenebris persistentes idem episcopus de labe notaverit haereticae pravitatis, exterminari praecipimus a civitate jam dicta, et bona eorum omnia confiscari; ita quod nullo unquam tempore recipiantur in ipsa, nisi forte divinitus inspirati se viros fidei orthodoxae cultores exhibitione operum demonstrarent; et sic civitas ipsa reconciliata pariter et purgata sub apostolicae sedis protectione consistat non molestanda de caetero a comite supradicto vel aliis fide Catholicis, sed defendenda potius et fovenda [(77) 1Kb] .

Miramur insuper et movemur quod tu pro terra [Col. 0851A] nobilium virorum Convenarum et Fuxensis comitum ac Gastonis de Bearno restituenda sibi apostolicum per nuntios tuos suppressa veritate mendacium exprimentes subripi fecisti mandatum, cum propter multa et magna eorum flagitia, ob haereticorum favorem, quos manifeste defendunt, excommunicationis sint vinculo innodati. Verum cum mandatum pro talibus sic obtentum non teneat, illud tanquam subreptum penitus revocamus. Si vero iidem ecclesiasticae unitati reconciliari desiderant, prout dicunt, venerabili fratri nostro Narbonensi archiepiscopo, apostolicae sedis legato nostris damus litteris in mandatis ut recipiens ab ipsis non solum juratoriam cautionem, cum jam sua sint juramenta transgressi, sed et aliam quam viderit expedire, beneficium eis [Col. 0851B] absolutionis impendat. Et iis rite praemissis tanquam verae devotionis indiciis, cardinalem de latere nostro legatum, virum honestum, providum et constantem, juxta petitionem tuam ad partes illas curabimus destinare: qui non declinans ad dexteram vel sinistram, sed incedens regia via semper; quae recte facta invenerit approbet et confirmet, errata vero corrigat et emendet, et tam nobilibus antedictis quam aliis conquerentibus exhiberi faciat justitiae complementum. Interim ergo inter te et terram tuam et dictum comitem Montisfortis ac suam volumus et mandamus firmas treugas fieri ac servari, haereticis prorsus exceptis; cum quibus, cum nulla sit societas lucis ad tenebras, nec participatio Christi ad Belial, aut pars fideli cum infideli, orthodoxae [Col. 0851C] fidei professores treugas habere non convenit sive pacem. Mandantes nihilominus comiti antedicto ut tibi pro terra quam a te tenet reverenter exhibeat quod exhibere tenetur. Illud autem excellentiam tuam volumus non latere, quod si Tolosani ac nobiles saepedicti adhuc quoque in errore suo duxerint persistendum, nos per indulgentias innovatas crucesignatos et fideles alios praecipimus excitari ut ad exstirpandam pestem hujusmodi divino freti auxilio insurgentes, tam contra ipsos quam quoslibet alios receptatores aut defensores ipsorum, qui plus ipsis haereticis sunt nocivi, procedant in nomine Domini Sabaoth. Monemus igitur serenitatem tuam, rogamus et obsecramus in Domino quatenus quae praemisimus [Col. 0851D] prompto animo, quantum ad te pertinet, exsequaris, sciturus pro certo quod si aliter, quod non credimus, duceres faciendum, praeter indignationem divinam, quam ex hoc facto contra te procul dubio provocares, grave ac irreparabile posses incurrere detrimentum, nec nos, quantumcunque tuam diligamus personam, tibi contra fidei Christianae negotium possemus parcere vel deferre. Quantum enim tibi periculum immineret, si Deo et Ecclesiae, praesertim in causa fidei, te opponeres, ut consummationem sancti operis impedires, non solum vetera sed et moderna te possunt exempla docere.

Datum Laterani, Kal. Junii, pontificatus nostri anno sexto decimo.

[Col. 0852A] In eumdem fere modum nobili viro Simoni comiti Montisfortis. Is in cujus manu, etc. usque Sabaoth. Si enim praedictus rex aliter duceret faciendum, etc. usque docere. Monemus igitur nobilitatem tuam et exhortamur attentius, per apostolica tibi scripta mandantes quatenus quae praemisimus prompto animo, quantum ad te pertinet, exsequaris.

Datum, ut supra.

In eumdem fere modum scriptum est Narbonensi archiepiscopo apostolicae sedis legato. Is in cujus manu, etc., usque docere. Unde nos regem et comitem saepedictos per litteras nostras monuimus ut quae praemisimus prompto animo, quantum ad eos pertinet, exsequantur. Ideoque fraternitati tuae per apostolica scripta mandamus quatenus praefatos regem [Col. 0852B] et comitem monens ad id efficaciter et inducens, procedas circa tres nobiles antedictos secundum formam superius comprehensam Tu denique, frater archiepiscope, etc.

In eumdem fere modum scriptum est Tolosano episcopo. Is in cujus manu, etc., usque inducens, procedas circa cives praedictos secundum formam superius comprehensam. Tu denique, frater episcope, etc.

Datum, ut supra.



XLIX. DE REFLORIIS ET DE PALMI ABBATIBUS, ET PRIORI DE REFLORIIS, BRACARENSIS ET TUDENSIS DIOECESUM. De sepeliendo excommunicato qui poenitentiae signa dederat. (Laterani, III Idus Maii.)
[Col. 0852C]

Oblata nobis M. mulieris petitio continebat quod cum olim S. frater suus una cum quibusdam aliis morti cujusdam interfuisset presbyteri, diabolo suadente, tandem reversus ad cor, humiliter suum recognovit excessum, et paratus ut iter arriperet ad sedem apostolicam veniendi, praeveniente mortis articulo exsequi non potuit quod intendit; juramento tamen promiserat quod nostris staret super excessu saepedicto mandatis. Unde nobis dicta mulier supplicavit ut cum illum non religionis contemptus, sed necessitatis articulus impedierit quo minus ad sedem accesserit apostolicam absolvendus, super absolutione [Col. 0852D] ac sepultura ipsius dignaremur misericorditer providere. Quia vero sicut in contumacia persistentibus rigidos esse nos convenit, sic humiliatis ad poenitentiam negare gratiam Ecclesiae non debemus, discretioni vestrae per apostolica scripta mandamus quatenus si praedictus S. dum adhuc viveret, satisfactionem condignam promisit vel sufficiens de satisfactione mandatum, et alias manifesta in eo poenitentiae indicia praecesserunt, cum psalmo poenitentiali, Oratione Dominica, et aliis consuetis, defuncto absolutionis beneficium impendatis, tradi facientes corpus ejusdem ecclesiasticae sepulturae, dummodo [(78) 1Kb] contra terrae consuetudinem ex hoc grave non debeat scandalum generari. Quod si non [Col. 0853A] omnes, etc., duo vestrum, etc. Vos denique, filii abbates, etc.

Datum Laterani, III Idus Maii, pontificatus nostri anno XVI.



L. ARCHIEPISCOPO MAGUNTINENSI APOSTOLICAE SEDIS LEGATO. De negotio episcopi Herbipolensis. (Laterani, VIII Idus Junii.)

Licet injunctae tibi legationis processum in pluribus commendemus, super negotio tamen Herbipolensis Ecclesiae, quantumcunque tuae fraternitati deferre velimus, non possumus salva conscientia commendare: in quo et si forte zelum habueris, non tamen secundum scientiam habuisti, cum in destitutione [Col. 0853B] unius et substitutione alterius processeris minus juste [(79) 1Kb] . Nos quidem receptis olim super hoc litteris tuis per dilectum filium decanum de Onoldesbath meminimus respondisse quod cum, disponente domino, simus in sede justitiae constituti et omnibus in justitia debitores, negare non debemus alicui quod postulat ordo juris. Unde mandavimus ut si forte substitutus et destitutus de jure suo vellent in judicio experiri, praefigeres eis terminum competentem quo se nostro conspectui praesentarent justum judicium recepturi. Accedente autem ad nostram praesentiam dilecto filio Deutautto clerico procuratore venerabilis fratris nostri Ottonis Herbipolensis episcopi super eo quod diceris nolle ratum habere processum venerabilis fratris nostri [Col. 0853C] Magdeburgensis archiepiscopi, apostolicae sedis legati, circa episcopum memoratum ad communionem et gratiam Ecclesiae de mandato nostro receptum et ad regimen Herbipolensis Ecclesiae restitutum, fuit inter alia propositum coram nobis et in nostro Regesto repertum quod cum olim apostolica sedes ad vindicandam crudelem et lacrymabilem mortem bonae memoriae Conradi Herbipolensis episcopi, Petri exeruerit gladium, ut sicut notorius erat interfectorum excessus [(80) 1Kb] , sic memorialis esset in generationem ac generationem sceleris perpetrati vindicta, inter caetera statuit ut tam homicidae ipsi quam haeredes eorum universis feudis et beneficiis Herbipolensis Ecclesiae, quam specialiter offenderant, et ecclesiarum [Col. 0853D] etiam caeterarum, cum in ea laeserint ecclesiam generalem, carerent in perpetuum, illa nullo tempore habituri, nisi forsan aliquando de speciali apostolicae sedis indulgentia secutura posteritas misericordiam mereretur. Et cum nec tutum nec honestum existeret ut iste Henricus, qui dicitur substitutus, filius Henrici de Ravesburg fratris Botonis, cujus pater et patruus fuerunt in necem memorati episcopi machinati, consiliis Herbipolensis Ecclesiae interesset, bonae memoriae Guidoni Penestrinensi episcopo, tunc apostolicae sedis legato, dedimus in mandatis ut ei auctoritate nostra per commutationem idoneam in alia Ecclesia ab Herbipolensi [Col. 0854A] remota, appellatione postposita, provideret, praebendam illius alii collaturus. Et quidem eam gerimus de tua circumspectione fiduciam quod si hoc in tuam deductum fuisset notitiam, sic circa praedictum Henricum, quantumcunque ipsum dilectionis brachiis amplectaris, nullatenus processisses. Verum ne demus Herbipolensi Ecclesiae labores pariter et dolores, et memoratum Henricum inutiliter laborare contingat, eum quem a praebenda Herbipolensis Ecclesiae olim decrevimus amovendum, a regimine ipsius Ecclesiae perpetuo removemus, per apostolica tibi scripta mandantes quatenus supradictum Herbipolensem episcopum, cum, parte Othonis reprobi penitus abdicata, publice ad Ecclesiae devotionem reversus catholicae parti [Col. 0854B] patenter adhaeserit et potenter, super Ecclesia saepedicta de caetero non molestes; ut qui persequebaris vitium in averso, amplectaris in converso virtutem. Sic etenim decrevimus expedire, quoniam speramus quod si beneficiorum non erit ingratus, se tanto devotiorem exhibere studebit quanto majorem invenit gratiam post offensam. Tu denique, frater archiepiscope, etc.

Datum Laterani, VIII Idus Junii, pontificatus nostri anno decimo sexto.



LI. NOVARIENSI CAPITULO. De electione episcopi Novariensis. (Laterani, XII Kal. Junii.)

Auditis olim et intellectis quae a procuratoribus [Col. 0854C] partium super duabus electionibus in vestra ecclesia celebratis fuere proposita coram nobis, de communi fratrum nostrorum consilio electionem factam de praeposito Sanctae Mariae cassavimus, et electionem de [(81) 1Kb] praeposito Sancti Gaudentii celebratam duximus confirmandam, si quoddam instrumentum reprobaretur infra temporis certum spatium contra ipsum super cujusdam arbitrii forma productum, quod venerabili fratri nostro archiepiscopo Januensi et dilectis filiis de Tillieto et de Ceretro abbatibus sub bulla nostra misimus interclusum. Ipsi vero receptis probationibus exhibitis coram eis, causam sufficienter instructam ad nostram audientiam remiserunt. Procuratoribus igitur partium in nostra [Col. 0854D] praesentia constitutis et auditis hinc inde propositis, quia per ea quae contra praedictum instrumentum objecta sunt et ostensa idem adeo redditum est suspectum quod ad fidem in judicio faciendam debeat invalidum reputari, et ita reprobatum quod ad [l. quoad] illud ad quod probandum erat inductum, cum proniora sint jura ad absolvendum quam ad condemnandum, electionem factam de praedicto praeposito Sancti Gaudentii confirmavimus, per apostolica scripta vobis praecipiendo mandantes quatenus ipsi obedientiam et reverentiam debitam impendatis, eidem reverenter in spiritualibus et temporalibus intendentes. Alioquin, venerabili fratri [Col. 0855A] nostro Vercellensi episcopo, apostolicae sedis legato, nostris damus litteris in mandatis ut vos ad id monitione praemissa per censuram ecclesiasticam appellatione remota compellant.

Datum Laterani, XII. Kal. Junii, pontificatus nostri anno sexto decimo.

Illi scriptum est super hoc, verbis competenter mutatis.



LII. DE SPINA ET DE URSARIA ABBATIBUS PLACENTINENSIS ET AURIENSIS DIOECESUM. De absolutione regis Portugaliae. (Laterani, XII Kal. Junii.)

[(82) 1Kb] Accepimus ex litteris vestris quod, cum causam quae inter illustrem regem Portugaliae ex parte una, [Col. 0855B] et nobiles mulieres Tarasiam et S. sorores ipsius ex altera, super castris Montismajoris et Alanker, damnis et rebus aliis vertitur, sub certa forma vobis duxerimus committendam, vos ad locum debitum accedentes, cum velletis ad regis et regni absolutionem procedere, dictae regis sorores proposuere per litteras scriptum apostolicum vobis exhibitum falsitate suggesta et veritate tacita impetratum, et ad hoc probandum locum securum et competentem terminum postularunt. Vobis autem de prudentum virorum consilio diem et locum congruum eis et regi volentibus assignare, rex ex hoc asserens se gravari, cum crederet se ac regnum suum praestito juramento quod nostris pareret mandatis ab excommunicationis et interdicti sententiis sine dilatione [Col. 0855C] absolvi debere, petiit et impetravit a vobis ut totum negotium ad nostram audientiam referretur. Constitutis itaque procuratoribus partium coram nobis, et auditis hinc inde propositis, utrique parti volentes in sua justitia providere, discretioni vestrae per apostolica scripta praecipiendo mandamus quatenus, accedentes ad locum et recepto ab ipso rege corporaliter juramento quod super iis pro quibus excommunicatus existit et terra ejus supposita interdicto nostris mandatis absolute parebit, excommunicationis et interdicti sententias relaxetis, inter ipsum et praedictas sorores ipsius treugarum foedera statuentes, quae juramentis et aliis idoneis cautionibus faciatis utrinque firmari, et ad illa firmiter observanda eos [Col. 0855D] per districtionem ecclesiasticam, sublato contradictionis et appellationis obstaculo, compellatis, ut nec per se nec per alios sibi invicem nocere praesumant; ac deinde facientes utrique parti de manifestis damnis et injuriis satisfieri competenter, super dubiis audiatis quaecunque duxerint proponendo; et nisi per vos inter eos amicabilis poterit concordia reformari, causam sufficienter instructam ad nostrum remittatis examen, praefigentes partibus terminum competentem quo nostro se conspectui repraesentent mandatum apostolicum recepturae. Vos denique filii abbates, etc.

[Col. 0856A] Datum Laterani, XII Kal. Junii, pontificatus nostri anno decimo sexto.



LIII. ABBATI DE CARRARIA PADUANAE DIOECESIS, ET ARCHIPRESBYTERO PADUANO. Adversus impetrantem rescriptum per obreptionem. (Laterani, XII Kal. Junii.)

Martini clerici, qui se olim pro archipresbytero plebis de Sacco gerebat, pluribus nota malitia transire non debet inulta; quoniam latum pandit delinquentibus sinum qui non condemnat errata, et nutrit in perversis impunitas audaciam delinquendi. Suffecisse quidem ei poterat ad infamiae suae notam quod auctoritate sedis apostolicae per venerabilem fratrem nostrum episcopum Cenetensem [Col. 0856B] et suos conjudices ob falsitatis vitium quod commiserat officio beneficioque suspensus, ipsius exigente contumacia, vinculo fuit excommunicationis astrictus. Sed sibi accumulans iram in die irae, procuratorem venerabilis fratris episcopi Paduani apud sedem apostolicam constitutum adeo circumvenit quod cum ad eligendos judices in quibusdam litteris, quas sub forma communi contra processum supradicti Cenetensis episcopi et suorum conjudicum de causa suspensionis et excommunicationis tacita veritate ad venerabilem fratrem nostrum episcopum Civitatis novae ac collegas ipsius impetrarat, fraudulenter induxit. Qui, ut aliqua ipsi ad impetrationem litterarum illarum via pateret, interposuit personam extraneam, quae nomen repraesentans [Col. 0856C] ipsius, Martini videlicet, super ecclesia Sancti Martini de plebe, hoc additamento, scilicet de Sacco, suppresso, ne per agnomen loci, ejus impediretur propositum, litteras impetravit, intendens nihilominus et non prudenter occasione istius clausulae, rebus aliis, quae nostris litteris inseri consuevit, sub quodam involucro super falsitatis vitio quaestionem suscitare sopitam. Ac licet ei graviter increpato mandaverimus viva voce ut nullatenus ab apostolica sede recederet absque nostra licentia speciali, ipse tamen clanculo talibus litteris obtentis, imo potius obreptis, aufugit. Ut autem nobis longas intelligat esse manus, qui absentes per contumaciam poena comprimimus, praesentes, quos [Col. 0856D] humiliatos aspicimus, relevantes, per apostolica vobis scripta praecipiendo mandamus quatenus dictum Martinum ab omni officio et beneficio ecclesiastico sublato appellationis obstaculo perpetuo deponatis, non obstante clausula illa, videlicet nullis litteris obstantibus praeter assensum partium a sede apostolica impetratis, quae, sicut accepimus, litteris fuit inserta supradictis; nec obstantibus in posterum quibuslibet litteris, harum expressa mentione non habita, si quae quovis ingenio apparuerint impetratae. Tu denique, fili abbas, etc.

Datum Laterani, XII Kal. Junii, pontificatus nostri anno sexto decimo.



LIV. ELECTO ET CAPITULO LAUDUNENSIBUS. Ut fructus praebendae conferant consanguineo papae. (Laterani, II Kal. Junii.)
[Col. 0857A]

Cum dilectus filius Leonardus nepos dilecti filii nostri Joannis Sanctae Mariae in Cosmidin diaconi cardinalis, S. R. E. cancellarii, consanguineus noster praebendam in vestra noscatur Ecclesia obtinere, decuisset quidem et forsitan expedisset ut proventus illius, praefati cancellarii et nostrae considerationis obtentu, non exspectatis nostris super hoc precibus aut mandato, curassetis eidem offerre liberaliter et conferre. Monemus igitur universitatem vestram attentius et rogamus, per apostolica scripta vobis praecipiendo mandantes quatenus, nullius [Col. 0857B] praetextu consuetudinis obsistente, proventus eosdem tam perceptos hactenus quam percipiendos in posterum sibi vel ejus nuntio sine difficultate vel diminutione qualibet assignetis, preces apostolicas et mandatum taliter impleturi quod idem cancellarius, qui, sicut vestra discretio non ignorat, vobis et Ecclesiae vestrae potest esse plurimum fructuosus, ad ejusdem obsequia fortius animetur, et nos devotionem vestram teneamur merito commendare. Tu denique, fili electe, etc.

Datum Laterani, II Kal. Junii, pontificatus nostri anno sexto decimo.



LV. NOBILI VIRO RAIMUNDO PELET. De comitatu Melgorii. (Laterani, X Kal. Junii.)
[Col. 0857C]

Accedens ad praesentiam nostram nobis humiliter supplicasti ut comitatum Melgorii, quem ex successione a viae tuae jure ad te asseris haereditario pertinere, tibi faceremus integre assignari, sub annuo censu in feudum ab Ecclesia Romana tenendum. Verum quia super iis fidem nobis facere nequivisti, nobilitati tuae duximus respondendum quod, cum legatum de latere nostro proponamus ad partes illas in proximo destinare, tu ad praesentiam ejus accedens tuas coram eo rationes ostendas, et ipse tibi faciat exhiberi justitiae complementum.

Datum Laterani, X Kal. Junii, pontificatus nostri anno sexto decimo.



LVI. ARCHIEPISCOPO REMENSI. De relaxanda sententia excommunicationis. (Laterani, VIII Kal. Junii.)
[Col. 0857D]

[(83) 1Kb] Ex parte nobilis viri ducis Brabantiae fuit nobis humiliter supplicatum ut cum venerabilis frater noster Maguntinensis archiepiscopus apostolicae sedis legatus ipsum contra Ecclesiam Ottoni reprobo adhaerentem excommunicationis vinculo innodarit et terram ejus supposuerit interdicto, tam praedictas sententias quam eas quas pro damnis venerabili fratri nostro Leodiensi episcopo irrogatis, relaxari misericorditer faceremus, cum [Col. 0858A] paratus existat super primo articulo nostris obedire mandatis et super secundo satisfactionem congruam praedicto episcopo exhibere. Ad haec, ex parte ipsius fuit propositum coram nobis quod cum causam quae inter G. clericum et quosdam laicos Leodiensis dioecesis super quadam terra noscitur agitari, decano Sancti Joannis in Burgo et conjudicibus suis fine commisissemus debito terminandam, orta discordia inter quosdam servientes ipsius ducis et clericum memoratum, unus eorum eumdem clericum ausu temerario usque ad sanguinis effusionem et gravem laesionem oculi verberavit. Propter quod praefati judices in dictum ducem, licet absentem et inscium hujus facti, excommunicationis et in terram ejus interdicti sententias protulerunt: pro quibus relaxandis [Col. 0858B] fuit nobis nihilominus supplicatum. Ideoque fraternitati tuae per apostolica scripta mandamus quatenus memoratum ducem moneas attentius et inducas ut sequela praefati Ottonis penitus abjurata, se catholicae parti potenter et patenter adjungens, super damnis quae irrogavit episcopo antedicto ei satisfaciat competenter, vel componat amicabiliter cum eodem: quae cum fuerint adimpleta, praefato duci juxta formam Ecclesiae auctoritate nostra beneficium absolutionis impendas, et relaxes sententiam interdicti. Illum vero qui verberavit clericum jam dictum, tandiu appellatione remota, etc. Tu denique, frater archiepiscope, etc.

Datum Laterani, VIII Kal. Junii, pontificatus nostri [Col. 0858C] anno sexto decimo.



LVII. ARCHIDIACONO PRAEPOSITO, ET H. DE NOVAVILLA CANONICO AMBIANENSIBUS. De absolutione majoris et juratorum Laudunensium. (Laterani, III Idus Junii.)

Dilecto filio nostro Petro Sanctae Mariae in Aquiro diacono cardinale dilecto filio Guidoni canonico Laudunensi procuratori capituli et Anselmo nuntio majoris et juratorum Laudunensium auditore concesso, pro parte capituli fuit propositum coram eo quod, cum major et jurati praedicti quemdam hominem Ecclesiae minus juste cepissent, et eum, monente capitulo, nec reddere nec saltem recredere secundum [Col. 0858D] approbatam consuetudinem Laudunensis Ecclesiae voluissent, licet offerretur eisdem in omnibus justitiae complementum, capitulum auctoritate ipsis ab apostolica sede concessa, per quam in molestatores eorum ecclesiasticam possunt exercere censuram, in ipsos excommunicationis sententiam promulgarunt, quam dilectus filius Laudunensis electus exigente justitia confirmavit. Unde petebat procurator jam dictus ut sententiam faceremus eamdem usque ad satisfactionem condignam firmiter observari. Nuntius autem adversae partis proposuit quod, cum olim major et jurati, scabini et universitas communiae Laudunensis transmissa nobis intimaverint [Col. 0859A] quaestione quod per excommunicationem et interdictum sine causa rationabili ab electo et clero Laudunensis saepius gravarentur, illis duximus inhibendum ne in ipsos seu terras et familias eorumdem sine rationabili causa excommunicationis et interdicti sententias promulgarent, decernentes hujusmodi sententias, si quae post appellationem ad nos legitime interpositam proferrentur, penitus non tenere, super hoc venerabili fratri nostro Atrebatensi episcopo usque ad triennium eis conservatore concesso. Unde ad ipsum post praedictam sententiam habuere recursum. Sed licet fuisset coram ipso a partibus diutius disputatum, parte capituli ad sedem apostolicam appellante, per eum, cum appellationi detulerint major et jurati, nequiverunt justitiam [Col. 0859B] obtinere. Unde petebat nuntius supradictus per nos denuntiari sententiam esse nullam. Intellectis igitur iis et aliis coram cardinale propositis memorato, discretioni vestrae per apostolica scripta mandamus quatenus a majore ac juratis saepedictis super iis pro quibus est in eos lata sententia sufficienti cautione recepta, sententiam ipsam secundum formam Ecclesiae protinus relaxetis, et nisi sufficienter ostenderint infra tres menses eamdem sententiam irrationabiliter fuisse prolatam, vos eos ad satisfaciendum capitulo, sublato appellationis obstaculo, per censuram ecclesiasticam compellatis; audituri postmodum si quid fuerit quaestionis, et illud, appellatione remota, fine canonico decisuri, facientes quod decreveritis districtione simili firmiter [Col. 0859C] observari. Quod si non omnes, iis, etc., duo vestrum, etc.

Datum Laterani, III Idus Junii, pontificatus nostri anno sexto decimo.



LVIII. CAPITULO ALEXANDRINO. Confirmat sententiam legatorum. (Laterani, II Non. Junii.)

[(84) 1Kb] Gratia quam apostolica sedes terrae vestrae ab ipsa sui fundatione noscitur impendisse, adeo est vobis et aliis manifesta ut nos eam, quam abunde opera protestantur, verbis nequaquam oporteat recensere. Verum habitatores ejusdem, quos si etiam praedecessorum nostrorum erga eos beneficia universa [Col. 0859D] cessarent, ea sola quae nos ipsis contulimus ad perpetuam apostolicae sedis devotionem et nostram sufficienter poterant obligasse, omnino praeteritorum ingrati, et improvidi futurorum, non solum debitum nobis censum, quem nonnisi semel recepimus, subtraxerunt, verum etiam, in nostram injuriam et contemptum, Ottoni reprobo adhaerentes, W. de Pusterula exigentibus culpis suis vinculo excommunicationis astrictum et nihilominus super haereseos crimine infamatum in rectorem suum, post inhibitionem auctoritate apostolica sibi factam, praesumpserunt recipere ac tenere, iis et aliis modis reddentes nobis offensam pro gratia et injuriam pro [Col. 0860A] honore. Non solum igitur providum et rationabile factum legatorum nostrorum debitam volumus firmitatem habere, verum etiam super terram ipsam alias, si diutius in suae praesumptionis errore perstiterint, aggravabimus taliter manus nostras quod sicut nos senserunt promptos ad gratiam, ita pronos sentient ad vindictam, Apostolum utique imitantes, qui ad ulciscendam omnem inobedientiam promptus erat.

Datum Laterani, II Nonas Junii, pontificatus nostri anno decimo sexto.



LIX. ENGOLISMENSI EPISCOPO. Ut pauperi diacono beneficium assignet. (Laterani, Idibus Junii.)
[Col. 0860B]

Pauperibus clericis apostolicae provisionis subsidium denegare nec possumus nec debemus, qui, secundum Apostolum, facti sumus sapientibus et insipientibus debitores. Hinc est quod pro dilecto filio magistro G. de Sancto Sigismundo diacono, cui et vitae meritum et talentum scientiae suffragari dicuntur, fraternitatem tuam rogamus attentius et monemus, per apostolica tibi scripta mandantes quatenus ob reverentiam apostolicae sedis et nostram auctoritate nostra eidem, qui a te fuit, prout asserit, in diaconum ordinatus, vel in Ecclesia Engolismensi provideas, vel in alio ecclesiastico beneficio competenti; preces et mandatum nostrum taliter auditurus quod idem assecutum se gaudeat quod intendit, et nos [Col. 0860C] devotionem tuam possimus non immerito commendare. Tu denique, frater episcope, etc.

Datum Laterani, Idibus Junii, pontificatus nostri anno decimo sexto.

Scriptum est super hoc priori Sulbisiensi Xantonensis dioecesis, et poenitentiario et magistro F. canonico Xantonensibus, ut dictum episcopum ad id moneant et inducant. Quod si non omnes, etc., duo vestrum, etc.

Datum, ut supra.



LX. DECANO ET CAPITULO EBORACENSIBUS. Ejusdem argumenti cum epistola 54. (Laterani, XVIII Kal. Julii.)

[Col. 0860D] Felicis recordationis Joanne in Cosmidin diacono cardinale, S. R. E. cancellario, de medio Domino vocante sublato, praebendam quam idem in Eboracensi obtinebat Ecclesia dilecto filio Leonardo ipsius ac nostro nepoti duximus concedendam, ac de ipsa eumdem manu propria curavimus investire, credentes quod per ipsum et suos multa vobis et Ecclesiae vestrae poterunt commoda provenire. Ideoque universitati vestrae per apostolica scripta mandamus atque praecipimus quatenus dictum Leonardum de caetero vestrum concanonicum habeatis, et tu, fili decane, de ipsa praebenda ejus procurator existas. Quod autem super hoc dilectus filius Pandulphus [Col. 0861A] subdiaconus noster duxerit disponendum recipiatis humiliter et inviolabiliter observetis.

Datum Laterani, XVIII Kal. Julii, pontificatus nostri anno sexto decimo.

Illi scriptum est super hoc, ut super hoc ordinare procuret quod utilitati ejusdem Leonardi viderit expedire.

In eumdem modum scriptum est episcopo apostolicae sedis legato et capitulo Vercellensibus. Felicis recordationis, etc., usque sublato, praebendam quam idem habebat in Ecclesia Vercellensi dilecto filio Gregorio nato nobilis viri L. de Montelongo consobrini nostri duximus concedendam, credentes, etc., usque provenire. Ideoque universitati vestrae per apostolica scripta mandamus atque praecipimus quatenus [Col. 0861B] dictum G. de caetero vestrum concanonicum habeatis, et tu, frater episcope, fructus ejusdem praebendae ad opus ipsius colligi facias et servari. Tu denique, frater episcope, super teipso, etc.

Datum Laterani, XVIII Kal. Julii, pontificatus nostri anno decimo sexto.



LXI. ABBATI ET CONVENTUI NONANTULANIS. De confirmatione privilegiorum. (Laterani, Idibus Junii.)

Exhibita nobis ex parte vestra quaedam felicis memoriae Adriani, Joannis atque Marini praedecessorum nostrorum authentica scripta diligenter inspeximus, et per dilectum filium Henricum sanctae [Col. 0861C] Romanae Ecclesiae scriniarium jussimus fideliter exemplari; qui ea quae de ipsis scriptis papyriis ex quadam parte prae nimia vetustate consumptis colligere potuit, in publicam formam redigere procuravit: quibus nos apostolici favoris praesidium impendentes, in hac pagina fecimus sub bulla nostra conscribi, supplendo quaedam quae secundum litterae circumstantias in integris praesumebantur originalibus fuisse descripta, quae causa discretionis mandavimus in hac charta tonsis litteris exarari. »IN NOMINE Domini nostri Jesu Christi. Amen. Anno Dominicae Incarnationis millesimo ducentesimo decimo tertio, pontificatus vero domini Innocentii III papae, anno ejus sexto decimo, indictione prima, mense Januarii exeunte, die quarta decima. [Col. 0861D] Privilegium domini Adriani papae domibus atque familiis, servis originalibus, simulque rebus atque possessionibus, nec non aquimolis, olivetis, vel quidquid IN QUIBUScunque locis habere vel tenere videtur, vel si quid in potestate legaliter donatum vel largitum fuit, aut quolibet modo juste evenerit, tenere et possidere sine qualibet controversia perpetuis temporibus valeat, et nulli unquam liceat regum, episcoporum, ducum vel actorum parvae vel magnae personae in praedicto venerabili monasterio vel in eis quae eidem venerabili monasterio pertinere. . . . . . STAbilitate permaneant. Interdicentes omnino EPISCOPO in cujus parochia esse videtur [Col. 0862A] supradictum monasterium CONSTITUtum . . . . . . . contra tenorem praesentis decreti pia postulatione indulti quidquam attentet, neque ullo modo ejus baptismales ecclesias sibi vindicet, neque ipse suique successores praesumant prohibita contingere; sed neque missarum solemnia ibidem persolvere praeSUMAT, nisi ab abbate suprascripti monasterii fuerit invitatus; neque ordinationem sacerdotum quilibet episcoporum in PRAEfato monasterio vel ejus in re . . . . . celebrare audeat, nisi, ut praedictum est, ab abbate fuerit invitatus. Chrisma igitur vel quidquid ad sacra ministeria pertinet, si a Patre monasterii fuerit postulatus, a quocunque praeviderit concedimus tribuenda. Sed neque decimas usquam dare concedimus nisi ecclesiis supradicti [Col. 0862B] venerabilis monasterii ad nostram dioecesim pertinentis. Sed et hoc statuimus et inviolabili sanctione auctoritate apostolica firmamus, ut nullus aliquando in praedicto monasterio de aliis monachis seu quibuscunque Ecclesiis. . . . . . . Abbas. . . . . . . divina vocatione abbas praefati monasterii pertransierit, et resolutionis TEMPUS advenerit, de propria semper congregatione eligatur abbas, qui ab omni . . . . . [(85) 1Kb]

»JOANNES episcopus, servus servorum Dei, BENEDICTO religioso abbati monasterii Sancti SILVestri DE NONANtula et in eodem venerabili monasterio in perpetuum . . . Salvatoris nostri Jesu Christi pertinere noscuntur, et ad stabilitatem venerabilium locorum respiciunt cum magno sollicitudinis studio [Col. 0862C] nos convenit apostolica et rationali censura PROCUrare; quatenus ex hoc juges eidem propitiatori nostro Domino Deo efficacius persolvi possint carminum laudes, et nobis, qui, licet immeriti, divina tamen gratia praeveniente, pastoralis regiminis curam gerimus, opima in sidereis arcibus remunerationis praemia ascribantur. Igitur quia constat tuam nobis religiositatem detulisse praeceptum praedecessoris nostri domini Adriani et Joannis sive Stephani reverendae memoriae pontificum de praefato monasterio et omnibus ei pertinentibus locis ac possessionibus, quae petiistis ut per nostri privilegii paginam confirmaremus. Unde nos precibus vestris inclinati, et a praesenti quarta decima indictione [Col. 0862D] in perpetuum praedictum monasterium successorum tuorum abbatum ditione et potestate cum omnibus sibi pertinentibus confirmantes irrefragabili jure decernimus permanenda, id est, monasterium Sancti Silvestri de Nonantula territorio MutiNENSI. Quapropter auctoritate beati Petri apostoli, cui a Domino Deo nostro coelorum regni claves traditae sunt, et potestas ligandi atque solvendi coelo terraque tradita est, promulgantes decernimus et firma stabilitate et censura statuimus ut ipsum venerabile monasterium cum omnibus locis . . . . . fundis, casis, casalibus, domibus atque familiis, servis originalibus, simulque rebus et possessionibus, nec non [Col. 0863A] aquismolis, olivetis, vel quidquid in quibuscunque locis . . . . . habere vel tenere videtur, vel si quid in potestate legaliter donatum vel largitum fuerit, aut quolibet modo juste evenerit, tenere et possidere sine qualibet controversia perpetuis temporibus valeat. Et nulli unquam liceat regum, episcoporum, ducum vel actorum parvae vel magnae personae in praedicto monasterio vel in eis quae eidem monasteRIO PERTINERE noscuntur quocunque modo incumbere . . . . . invasionem facere, aut quispiam sacerdotum ibidem praesumat accedere vel missarum solemnia celebrare. Et neque episcopus, neque abbas, vel comes aut quaelibet magna parvaque persona in praefato monasterio vel in ejus cellis aut ecclesiis mansiones facere aut expensas expetere [Col. 0863B] aut aliquod per potestatem servitium praeter peregrini et legitimi hospites. Sed neque colloquium qualecunque aut placitum in ipso monasterio aut in ejus praenominatis locis esse quis audeat, nisi ab abbate fuerit invitatus. Quatenus hoc quod ad laudem Dei et stabilitatem praedicti monasterii statuimus firma stabilitate permaneat: interdicentes omnino episcopo in cujus parochia esse videtur supradictum monasterium constitutum ut nihil contra tenorem praesentis decreti pia postulatione indulti quidquam attentet, neque ullo modo baptismales ecclesias sibi vindicet, neque ipse suique successores praesumant prohibita contingere. Sed neque missarum solemnia ibidem persolvere praesumat, nisi ab abbate suprascripti monasterii fuerit [Col. 0863C] invitatus; neque ordinationem sacerdotum quilibet episcoporum in praefato monasterio vel ejus jure aut de suo clero celebrare audeat, nisi, ut praelatum est, ab abbate fuerit evocatus. Chrisma igitur vel quidquid ad sacra ministeria pertinet, si a Patre monasterii fuerit postulatus, quibuscunque praeviderit concedimus . . . . . . . . nisi ecclesiis supradicti venerabilis monasterii ad nostram dioecesim pertinentis. Sed et hoc statuimus et inviolabili sanctione apostolica auctoritate firmamus, ut nullus aliquando in praedicto monasterio de aliis monachis seu quibuscunque ecclesiis. . . . . . . esse praesumat, neque a quacunque potestate in postero ducantur. Sed cum divina vocatione abbas praefati [Col. 0863D] monasterii perstrinxerit, et resolutionis tempus advenerit, de propria semper congregatione eligatur abbas, qui ab omnium monachorum. . . . . . . . . eorum pro Dei amore arantium monachico ordine militantium. Nihilominus omnibus huic nostri pontificii interdictione inhibemus aliquam scripturam vel confirmationem de praedicti monasterii rebus vel de praenominata abbatia quo ingenio contra hoc praeceptum petere. Si qua scriptura vel petitio impetrata fuerit, aut in reliquo apparuerit, has irritas esse vacuasque omni robore jubemus. Si quis praeterea, quod non credimus, praesumpserit hoc nostrum privilegii constitutum in aliquo transgredi aut contemnere, sciat se auctoritate beatorum Petri et Pauli apostolorum principum anathematis [Col. 0864A] vinculo esse innodatum et a regno Dei penitus segregatum. Porro qui observator et custos exstiterit, benedictionis gratiam a misericordissimo Deo nostro et vitam perpetuam feliciter consequatur. Scriptum per manum Sergii sanctae Romanae Ecclesiae scriniarii in mense Januarii, indictione suprascripta. Bene valete. Ego Sergius Idus Januarias per manum Anastasii primicerii defensoris sanctae sedis apostolicae, anno, Deo propitio, pontificatus domini Joannis summi pontificis et universalis noni papae in sacratissima sede beati Petri apostoli secundo, indictione secunda.

»MARINUS episcopus, servus servorum Dei, THEODORICO religioso abbati venerabilis monasterii Sancti Silvestri. . . . territorio Mutinensi nec non omnibus [Col. 0864B] subjacentibus et in perpetuo. . . . . . quaeque ad laudem Redemptoris Dei et Domini Salvatoris nostri Jesu Christi pertinere noscuntur, et ad stabilitatem venerabilium locorum respiciunt, cum magno sollicitudinis studio nos convenit apostolica et rationali censura procurare, quatenus ex hoc juges eidem propitiatori nostro Domino Dei efficacius persolvi possint carminum laudes, et nobis, qui, licet immeriti, divina tamen gratia praeveniente, pastoralem regiminis curam gerimus, opima in sidereis arcibus remunerationis praemia ascribantur. Igitur quia constat religiositatem tuam nobis detulisse praeceptum praedecessoris nostri domini Adriani et Joannis reverendae memoriae pontificum de praedicto monasterio et omnibus ei pertinentibus locis ac possessionibus, quae petistis ut [Col. 0864C] per nostri apostolici privilegii paginam confirmaremus. Unde nos precibus vestris inclinati, et a praesenti prima indictione in perpetuum, saepedictum monasterium successorum tuorum abbatum ditione et potestate cum omnibus sibi pertinentibus confirmantes irrefragabili jure decernimus permanenda, id est, monasterium Sancti Silvestri qu . . . . a Nonantula territorio Mutinensi. Quapropter auctoritate beati Petri apostoli, cui a Domino Deo nostro coelorum regni claves traditae sunt, et potestas ligandi atque solvendi coelo terraque concessa est, promulgantes decernimus et firma stabilitatis censura statuimus ut ipsum venerabile monasterium cum omnibus locis, mansis, fundis, casis, casalibus, domibus [Col. 0864D] atque familiis, servis originalibus, simulque rebus et possessionibus, nec non aquis molis, olivetis, vel quidquid in quibuscunque . . . . . . . . . . . . . . . . . . videtur vel potestate legaliter donatum vel largitum fuerit, aut quolibet modo juste evenerit, tenere et possidere sine qualibet controversia perpetuis temporibus valeatis. Et nulli unquam liceat regum . . . . . . . . . . . . . . . . . episcoporum. . . . . . . . . vel actorum parvae vel magnae personae in praedicto venerabili monasterio vel in eis quae eidem venerabili monasterio pertinere videntur quocunque modo incumbere aut invasionem facere. . . . . . . . . accedere vel missarum solemnia celebrare, nisi ab abbate fuerit invitatus; quatenus hoc quod ad laudem et stabilitatem supradicti sancti monasterii statuimus [Col. 0865A] firma stabilitate permaneat: interdicentes omnino episcopo in cujus parochia esse videtur supradictum monasterium constitutum ut nihil contra tenorem praesentis decreti pia postulatione indulti quidquam attentet, sed neque ullo modo baptismales ecclesias sibi vindicet. Et ego Henricus sacrosanctae Romanae Ecclesiae scriniarius una cum Bartholomaeo clerico Sancti Petri ad Vincula horum supradictorum exemplorum authentica privilegia, dominorum videlicet Adriani, Joannis atque Marini papae, videns et perlegens, ut in eis continebatur, sic in suprascriptis continetur exemplis, et ea fideliter exemplavi, et signum feci.« Nulli ergo, etc., conscriptionis, etc., usque incursurum.

Datum Laterani, Idibus Junii, pontificatus nostri [Col. 0865B] anno sexto decimo.



LXII. WARADIENSI ET NITRIENSI EPISCOPIS, ET ABBATI DE EGRIS CENADIENSIS DIOECESIS. Ut dirimant controversiam super decimis. (Laterani, VII Kal. Junii.)

Ex vestris accepimus litteris quod, cum causam, quae inter venerabilem fratrem nostrum Vesprimiensem episcopum ex parte una, et dilectos filios Strigoniense capitulum ex altera, super quarumdam decimis vinearum positarum juxta Strigonium vertitur, experientiae vestrae sub certa forma duxerimus committendam, vos in ipso negotio propter quasdam exceptiones adversus eumdem episcopum ex parte [Col. 0865C] capituli propositas coram vobis, quas sub vestris sigillis ad nostrum transmisistis examen, et nos sub bulla nostra vobis remittimus interclusas, procedere distulistis. Volentes igitur ut finis litibus imponatur, vobis per apostolica scripta praecipiendo mandamus quatenus, non obstantibus exceptionibus supradictis, in causa ipsa juxta prioris mandati nostri tenorem ratione praevia procedatis, recipientes testes et alias probationes episcopi, quibus uti voluerit; cum per narrationem ejusdem episcopi et responsionem capituli asserentis bonae memoriae K. praedecessorem episcopi saepedicti a quaestione quam super eisdem decimis coram bonae memoriae I. Strigoniensi archiepiscopo adversus idem capitulum moverat, cum [Col. 0865D] decimas illas sui juris non esse recognosceret, humiliter destitisse, lis intelligi debeat contestata. Si quid autem praetextu decimarum ipsarum venerabilis frater noster Strigoniensis archiepiscopus contra ipsum episcopum proponere forte voluerit audiatis, et auditis hinc inde propositis, causam, si de partium processerit voluntate, fine canonico terminetis. Alioquin, eam sufficienter instructam ad nostram audientiam remittatis, praefigentes partibus terminum competentem quo per se vel procuratores idoneos nostro se conspectui repraesentent justam, dante [Col. 0866A] Domino, sententiam recepturae. Vos denique, fratres episcopi et filii abbas, super vobis ipsis, etc.

Datum Laterani, VII Kalendas Junii, pontificatus nostri anno sexto decimo.



LXIII. EPISCOPO LINGONENSI ET ABBATI MORIMUNDENSI LINGONENSIS DIOECESIS. Canonica purgatio indicitur archiepiscopo Bisuntino. (Laterani, IV Kal. Junii.)

[(86) 1Kb] Auditis et intellectis quae super inquisitione facta contra venerabilem fratrem nostrum archiepiscopum Bisuntinum fuere proposita coram nobis, quia per depositiones testium constitit evidenter ipsum clericos, cum eos promovebat ad ordines, fecisse promittere data fide quod eum per sedem apostolicam [Col. 0866B] vel per alium super obtinendo beneficio non vexarent, ut puniatur in quo deliquit, eumdem a collatione ordinum duximus suspendendum, et quandiu nobis placuerit volumus manere suspensum. Interim autem per aliquem de suffraganeis Ecclesiae Bisuntinae, cum necessitas postulaverit, clericis Bisuntinae dioecesis ordines conferri mandamus. Caeterum quoniam idem archiepiscopus super vitio Simoniae ac lapsu carnis nec non venditione justitiae dignoscitur infamatus, super iis ei purgationem cum tertia manu episcoporum suae provinciae vel etiam vicinarum et trium abbatum Bisuntinae dioecesis bonae opinionis et vitae, qui conversationem ejus cognoverint, indicentes, discretioni vestrae per apostolica scripta mandamus quatenus [Col. 0866C] ab eo infra tres menses praefixos a nobis hujusmodi recepta, ipsum super illis articulis boni testimonii publice nuntietis. Quod si forte in purgatione defecerit, ipsum a pastorali regimine amoventes, faciatis Ecclesiae Bisuntinae de persona idonea provideri. Vos denique, frater episcope et fili abbas, super vobis, etc.

Datum Laterani, IV Kalend. Junii, pontificatus nostri anno sexto decimo.



LXIV. ABBATI SANCTI FLORENTII SALMURIENSIS [(87) 1Kb] . De primatia Bituricensi. (Laterani, VI Idus Junii.)

[(88) 1Kb] Constitutus in praesentia nostra, venerabilis [Col. 0866D] frater noster Burdegalensis archiepiscopus nobis humiliter supplicavit quatenus, cum venerabilis frater noster Bituricensis archiepiscopus in provincia sua jus primatiae ad se asserat pertinere, super hoc causam inter eos committere dignaremur. Quocirca discretioni tuae per apostolica scripta mandamus quatenus duobus viris providis et honestis, quorum unus a parte una, reliquus vero ab altera tibi praesentetur, assumptis, causam super hoc audias cum eisdem, et usque ad diffinitivae sententiae calculum procedens in ipsa, eamdem ad nos remittas sufficienter [Col. 0867A] instructam, praefixo partibus termino competenti quo per se vel procuratores idoneos nostro se conspectui repraesentent justam, auctore Domino, sententiam recepturae. Tu denique, fili abbas, etc.

Datum Laterani, VI Idus Junii, pontificatus nostri anno decimo sexto.



LXV. EPISCOPIS PER BURDEGALENSEM PROVINCIAM CONSTITUTIS. De eadem re. (Laterani, VIII Idus Junii.)

[(89) 1Kb] Cum olim venerabilis frater noster Bituricensis archiepiscopus auctoritate primatiae quam in provincia vestra sibi asserit pertinere venerabilem fratrem nostrum Burdegalensem archiepiscopum a [Col. 0867B] metropoliticae dignitatis officio suspendisset pro eo quod ad suum vocatus concilium accedere non curavit nec pro se aliquem responsalem idoneum destinare, ac super hujusmodi suspensionis sententia fuisset inter eumdem Bituricensem et dilectum filium magistrum Amaneum procuratorem ipsius Burdegalensis archiepiscopi coram nobis diutius disputatum, tandem de fratrum nostrorum consilio sententiam ipsam ratam habuimus et usque ad satisfactionem idoneam praecepimus observari, hoc ad cautelam expresso, quod lis coram nobis, non de primatia, sed de sententia exstitit ventilata. Postmodum vero credentes ad satisfactionem sufficere competentem, pro praedicta sententia relaxanda, ut memoratus Burdegalensis archiepiscopus per seipsum [Col. 0867C] aut alium virum idoneum ad praesentiam dicti Bituricensis accederet, relaxationem ejusdem sententiae humiliter petiturus, et promissurus firmiter sub suarum, si necesse foret, testimonio litterarum quod ad ejus concilium vocatus accederet, facturus quod foret faciendum de jure, per litteras nostras ipsi Bituricensi dedisse meminimus in praeceptis ut cum a Burdegalensi praedicto foret taliter requisitus, praedictam non differret sententiam relaxare; nullam poenam inflicturus eidem, si forte dictam sententiam non servarat, antequam per nos declaratum fuisset an esset eadem observanda; venerabili fratri nostro Turonensi archiepiscopo et conjudicibus suis per scripta nostra mandantes ut, Bituricensi jam [Col. 0867D] dicto in mandati nostri exsecutione cessante, ipsi saepedictam sententiam relaxarent absque praejudicio juris sui. Nuper autem idem Burdegalensis archiepiscopus ad nostram praesentiam accedens proposuit coram nobis quod de hujusmodi confirmatione sententiae nihil unquam per litteras ipsius Bituricensis aut nuntium sibi fuerat intimatum. Propter quod ipsam petiit a nobis humiliter relaxari. Nos igitur volentes utrique paterna sollicitudine providere, sententiam relaxamus memoratam firmam promissionem recipientes a Burdegalensi praedicto quod vocatus accedet ad ipsius Bituricensis concilium, facturus quod de jure fuerit faciendum. [Col. 0868A] Vos denique, fratres episcopi, super vobis ipsis, etc.

Datum Laterani, VIII Idus Junii, pontificatus nostri anno sexto decimo.



LXVI. ABBATI DE MELLIO PATAVIENSIS DIOECESIS ET PRAEPOSITO SANCTAE CRUCIS AUGUSTENSIS. De institutione episcopatus in insula Chiemensi. (Laterani, XII Kal. Junii.)

[(90) 1Kb] Oblata nobis ex parte venerabilis fratris nostri Salzeburgensis archiepiscopi petitio continebat quod infra fines parochiae suae in insula quae Chiemense vocatur duo sunt monasteria constituta; quorum unum moniales inhabitant, aliud vero canonici regulares. Verum moniales abjecto pene penitus jugo modestiae regularis, sine freno pudoris et verecundiae [Col. 0868B] obice evagantur per campos licentiae dissolutae, ac sic se motibus exposuere carnalibus quod locus in quo habitant dici potest lupanar potius quam oratorium ab effectu. Dictus autem archiepiscopus ad expurgandam tantam labem volens extendere manus suas, ut eaedem moniales divisae per alia religiosa coenobia forte proficiant, quae in suo collegio merito deficiunt et exemplo, mutuo contagio corruptelae, proposuit quod ipsis per alia loca, in quibus religio floreat, collocatis, cathedram ibi pontificalem instituat, et bonis ipsius monasterii cum possessionibus quas ipse proponit sufficienter adjicere ad mensam futuri episcopi deputatis, illuc canonicos alterius monasterii transferat, cum ibi fuerit ecclesia cathedralis, facultatibus quas nunc possident ad eorum sustentationem [Col. 0868C] integre conservatis. Causas autem hujus sui propositi allegabat, zelum religionis, quam in altero praedictorum monasteriorum asserebat penitus dissolutam, et utilitatis evidentiam, quae in partibus illis hiemali maxime tempore impeditur. Cum enim ejus provincia sit longe lateque diffusa, frequenter iis quae limam correctionis exposcunt visitationis et reformationis officium nequit impendere competenter, cum propter hiemalis asperitatis obstaculum et propter annonae defectum locum ipsum multoties adire non possit et ibidem prout utilitas exigit immorari. Ne igitur locus praedictus visitationis officio et sacramentis ecclesiasticis per episcopum conferendis plus debito defraudetur, idem archiepiscopus [Col. 0868D] supplicavit ut ejus proposito dignaremur favoris apostolici praesidium impertiri. Quia vero in talibus sine deliberatione provida procedere non debemus, discretioni vestrae per apostolica scripta mandamus quatenus inquiratis sollicite veritatem de lapsu monasterii supradicti, et utrum ordo monialium ibi valeat reformari, et si moniales aliquas defensiones ostendunt, quantumque ad opus episcopalis mensae bonis ejusdem monasterii de suis facultatibus velit adjicere archiepiscopus memoratus, et si canonici supradicti negotio isti suum impertiantur assensum, et si non, quam causam contradictionis allegent, qualem et quantam partem de [Col. 0869A] dioecesi sua conferre disponat ad episcopalem dioecesim faciendam, si expressus consensus capituli Salzeburgensis cum voluntate archiepiscopi conveniat in hoc facto, et si etiam in electione futuri episcopi sibi velit archiepiscopus jus aliquod vindicare, privilegia quoque utriusque monasterii transcribi fideliter faciatis, super iis et aliis circumstantiis quod inveneritis nobis prudenter et veraciter rescribentes, ut super hoc, prout expedire viderimus, procedamus. Tu denique, fili abbas, etc.

Datum Laterani, XII Kal. Julii, pontificatus nostri anno sexto decimo.



LXVII. PRAEPOSITO ET FRATRIBUS MONTIS JOVIS [(91) 1Kb] . Confirmatur eis domus Vallis Suisionis. (Laterani, XII Kal. Julii.)
[Col. 0869B]

Ortam dudum inter vos ex parte una et abbatem et conventum Sancti Secani Lingonensis dioecesis super domo Vallis Sussionis ex altera quaestionem venerabili fratri nostro Senonensi archiepiscopo duximus committendam. Cum igitur idem causam remisisset ad nos sufficienter instructam, te, fili praeposite, ac procuratore partis alterius propter hoc in nostra praesentia constitutis, eamdem examinavimus diligenter; et tam actis coram dicto archiepiscopo quam iis quae coram nobis fuere proposita plenius intellectis, de fratrum nostrorum consilio domum vobis sententialiter adjudicavimus supradictam. Nulli ergo, etc., diffinitionis, etc,. [Col. 0869C] usque incursurum.

Datum Laterani, XII Kal. Julii, pontificatus nostri anno sexto decimo.



LXVIII. PRAEPOSITO ET CAPITULO GURCENSIBUS. Confirmat quamdam permutationem. (Laterani, XV Kal. Julii.)

Cum a nobis petitur, etc., usque perducatur effectum. Eapropter, dilecti in Domino filii, etc., usque assensu, concambium inter vos ex parte una et bonae memoriae Romanum Gurcensem episcopum et nobilem virum Poponem de Waldethe ex altera super qnondam castro et rebus aliis celebratum, prout continetur in authentico scripto ejusdem episcopi sigilli munimine roborato, cujus tenorem de [Col. 0869D] verbo ad verbum praesentibus jussimus litteris annotari, auctoritate apostolica confirmamus et praesentis scripti patrocinio communimus. Tenor autem scripti praedicti talis existit: »In nomine sanctae et individuae Trinitatis. Amen. Ego Romanus sanctae Gurcensis Ecclesiae humilis episcopus, humanae pia facta conditionis, dum incertis casibus rapiantur, ne cum obeuntibus pereant, scriptis digno annotantur. Unde omni aevo notum esse cupimus qualiter fratres nostri praefatae Ecclesiae canonici super Popone de Waldethe ministeriali Ecclesiae ob damnosam violentiam quam ipsis in bonis eorum praefato castro adjacentibus, sicut et nobis in nostris intulit, flebilem querimoniam multoties nobis deferentes, [Col. 0870A] aliquod pacis suffragium tibi disponi rogaverunt. Nos vero tanquam pastor ovium et qualiscunque dispensator, ab incursu tali obsecrando, increpando, arguendo, ipsum Poponem mitigavimus, donec tandem conscientia delicti sui compunctus, ipsum castrum cum bonis adjacentibus in aliquod placabile concambium se daturum eis asseruit. Hoc audito, fratres praefati tali consilio cum illo coram nobis sunt coadunati, ut quodcunque de commutatione utrorumlibet disponeremus, utraque pars consentiret. Hoc utrinque confirmato, praedictus Popo castrum cum decem novalibus nec non et incultis quibusdam infra hos terminos, via qua itur in Hylamibus, et ultra castrum usque in cacumen montis, ubi adjacet praedium Rodolphi de Albekke, [Col. 0870B] deinde in vertice montis contra Tlatniz, et ex altera parte montis Zobodin, qui infra terminos est usque in vallem, quoniam iis infeudatus erat ab Ecclesia, ut res gesta seriatim procederet, nobis primum resignavit, hac conditione, ut ea fratribus nostris contraderemus, et exsecutionem promissi eorum illi similiter exigeremus. Quod et factum est. Dederuut enim ei duos mansos apud Meterekke, duos in Grivinaralbe, duos in Urezenuelt, et septem marchas, quadraginta modios frumenti, centum urnas brazzii, undecim porcos, ducentos caseos. Praeterea fratres praedicti conscientiam nostram de institutione pontificalis sedis commonentes, rogaverunt ut justitiam quam a prima institutione in nemore Wispriach per hos terminos, a nemore Moderic [Col. 0870C] usque in locum quo dividitur ipsum nemus a nemoribus Moteniz et Fuziris pertinentibus; obtinuerant, scilicet hanc, nullum custodem sine consensu eorum ibi fore instituendum, vel si consentirent, custodem quoque suum cum custode episcopi simul injungendum, et jus foresti aeque illis dividendum, successoribus nostris in hac praesenti pagina notificaremus, et tam ea quam praedicta impressione sigilli nostri certificaremus. Hujus rei testes sunt Sanson, Duringus, fratres, Rodulphus de Dunvunsperch, Ernestus de Pilstam, Hermannus de Wolchenburch, Engelbertus et fili ejus Purcardus, primo Henricus, Engelscus, Nudungus, Eglolfus, Walterus, Walfridus et filius ejus, Engelbertus, Purcardus, Franco et filii ejus, Marchwardus, [Col. 0870D] Walchinus Firtel et frater ejus, Rainhalin, Pertholdus, Sevus, Siboto de Sininge, et alii quamplures.« Nulli ergo, etc., confirmationis, etc., usque incursurum.

Datum Laterani, XV Kal. Julii, pontificatus nostri anno sexto decimo.



LXIX. CONRADO EPISCOPO QUONDAM HALVERSTADENSI ET ABBATI DE SICHEM, ET PRAEPOSITO DE HILDEBURGERODEN HALVERSTADENSIS DIOECESIS. De concessione praebendae. (Laterani, II Idus Junii.)

Accedens olim ad praesentiam nostram, dilectus filius Brun Fridesleriensis canonicus nobis humiliter [Col. 0871A] intimavit quod cum in Ecclesia Fridesleriensi praebendam quam auctoritate apostolicae sedis fuerat assecutus per octo annos et amplius pacifice possedisset, venerabilis frater noster Maguntinensis archiepiscopus, apostolicae sedis legatus, ad instantiam R. presbyteri causam quae super dicta praebenda inter eos fuerat auctoritate apostolica judiciali calculo terminata G. praeposito et A. scholastico Frideslariensibus delegavit; a quibus, tum quia ipsos habebat certa ratione suspectos, tum quia causa, ut dictum est, auctoritate apostolicae sedis fuerat terminata, nostram duxit audientiam appellandum. Sed iidem judices, ipsius exceptionibus et appellatione contemptis, dictum R. in praebendam ipsam intrudere praesumpserunt. Unde nos ad [Col. 0871B] supplicationem canonici memorati praefato archiepiscopo dedimus in mandatis ut praedicta corrigeret per seipsum; nihilominus abbati de Valle Sancti Georgii et suis conjudicibus per scripta nostra mandantes ut ipso in mandati nostri exsecutione cessante, ipsi, amoto a dicta praebenda quolibet illicito detentore, praefatum Brun facerent ejusdem pacifica possessione gaudere. Verum sicut idem in nostra proposuit praesentia constitutus, dictus archiepiscopus non solum praedicta juxta mandatum nostrum corrigere non curavit; quinimo, cum dictus R. carnis debitum exsolvisset, idem archiepiscopus Ecclesiae praefatae capitulo suis dedit litteris in mandatis ut Henricum clericum suum ad praebendam reciperent saepedictam. Propter quod jam dictus canonicus coactus [Col. 0871C] est rursus ad nostram praesentiam laborare. Nos igitur laboribus compatientes ejusdem, irritum prorsus decernimus et inane si quid de praebenda ipsa in praejudicium suum exstitit post mandatum hujusmodi attentatum, per apostolica vobis scripta praecipiendo mandantes quatenus eumdem B. faciatis auctoritate nostra praebendam ipsam pacifice possidere, fructus quoque medio tempore perceptos ex ipsa ei, sicut justum fuerit, per censuram ecclesiasticam restitui faciatis; contradictores, si qui fuerint, per censuram eamdem sublato appellationis obstaculo compescentes. Quod si non omnes iis exsequendis potueritis interesse, duo vestrum ea nihilominus exsequantur.

[Col. 0871D] Datum Laterani, II Idus Junii, pontificatus nostri anno sexto decimo.



LXX. ABBATI DE PIGUAVIA MERSBURGENSIS DIOECESIS, ET PRAEPOSITO MAGDEBURGENSI. Adversus episcopum Hildeshemensem. (Laterani, VI Idus Junii.)

Si utile ac sincerum membrum Ecclesiae . . . dictus Hildesemensis episcopus exstitisset, et voluisset prudenter advertere quod praecisus ab arbore ramus beneficium radicis amittit, non solum in devium excommunicati et reprobi non declinasset Ottonis, sed adhuc in unitate ac devotione fideliter Ecclesiae [Col. 0872A] Romanae persisteret, quae, disponente Domino, mater est omnium fidelium et magistra. Verum cum adversus eamdem calcaneum praesumptuosus erexerit, non intelligens quod bestia, si montem tetigerit, lapidabitur, et durum est contra stimulum calcitrare, nec se magistrum per opera exhibet, nec discipulum recognoscit. Et quidem si vitium ingratitudinis in eo beneficiorum nostrorum non abolevisset memoriam, licet timorem amiserit, forte reverentiam conservasset. Sed utrumque, sicut perpendimus, amisisse dignoscitur, cum nec timoris indicia nec alicujus devotionis scintilla remansisse videatur in ipso. Pro sua enim rebellione ac inobedientia, sicut accepimus, primo suspensus, ac deinde vinculo excommunicationis astrictus, [Col. 0872B] contra nobiles viros Lantcravium Thuringiae et Albertum comitem de Hevesten devotos et fideles Ecclesiae per suos cum exercitu, ac si hoc deceret episcopum, insurrexit, et non sine ridiculo, qui de pastoribus habebatur, lupum inducebat in oves quas Petri concludebat ovile, dum eo impugnante per suos, pro excommunicato praedicto, terras nobilium praefatorum, multi fuerint interempti pro Ecclesiae libertate, quam ancillare assistendo [(92) 1Kb] tyranno talis episcopus nitebatur. Et quasi haec non suffecissent ad injuriam et offensam, non sine contemptu sedis apostolicae ad curiam Ottonis accessit, in judiciis et aliis episcopus excommunicato communicans quem laicorum pars potior evitabat. Ut autem Romanam Ecclesiam factus hostis agnoscat, [Col. 0872C] quam sprevit qui videbatur amicus, et culpam in poenis intelligat, qui beneficia non agnovit, cum etiam tanto tempore non sine gratia exspectatus, pro tantis excessibus nec unum curaverit nuntium ad sedem apostolicam destinare, discretioni vestrae per apostolica scripta mandamus quatenus, inquisita plenius veritate, si vobis constiterit de praemissis aut aliis quae ad ejus amotionem sufficiant, auctoritate nostra ipsum a regimine Hildesemensis Ecclesiae perpetuo amoventes, faciatis eidem Ecclesiae de persona idonea et Ecclesiae Romanae plene devota, sublato cujuslibet contradictionis et appellationis obstaculo, per electionem canonicam provideri, contradictores per censuram ecclesiasticam appellatione [Col. 0872D] postposita compescentes. Tu denique, fili abbas, super teipso, etc.

Datum Laterani VI, Idus Junii, pontificatus nostri anno sexto decimo.



LXXI. EISDEM. Adversus episcopum Halberstatensem. (Laterani, VII Idus Junii.)

Si utile ac sincerum membrum Ecclesiae . . dictus Halberstatensis episcopus exstitisset, etc., ut supra in eumdem modum, usque scintilla remansisse videatur in ipso. Pro sua enim inobedientia et rebellione, sicut accepimus, primo suspensus, ac deinde vinculo [Col. 0873A] excommunicationis astrictus, publice divina praesumpsit officia celebrare, oleum sacrum et chrisma conficiens, aliaque sacramenta Ecclesiae temerarius administrans. Et quasi haec non suffecissent ad injuriam et offensam, non sine contemptu sedis apostolicae ad curiam Ottonis accessit, in judiciis et aliis episcopus excommunicato communicans quem laicorum pars potior evitabat. Cum eodem etiam Ottone contra nobilem virum lantgravium Thuringiae, devotum et fidelem Ecclesiae, intrepidus cum exercitu, ac si hoc deceret episcopum, insurrexit, et non sine ridiculo, qui de pastoribus habebatur, lupum inducebat in oves quas Petri concludebat ovile, dum eo impugnante cum excommunicato praedicto castrum quod Wrcen vocatur et terram [Col. 0873B] nobilis memorati, multi fuerint interempti pro Ecclesiae libertate, quam ancillare assistendo tyranno talis episcopus nitebatur. Ut autem Romanam Ecclesiam factus hostis agnoscat, etc., ut supra usque in finem.

Datum Laterani, VII Idus Junii, pontificatus nostri anno sexto decimo.



LXXII. PRAEPOSITO ET CAPITULO BRIVATENSIBUS. Decidit litem quam ipsi habebant cum episcopo Claromontensi. (Laterani, XIII Kal. Julii.)

[(93) 1Kb] Cum olim causam quae inter vos ex parte una et venerabilem fratrem nostrum Claromontensem [Col. 0873C] episcopum ex altera super ecclesiis villae Brivatensis et Sancti Ferreoli et Sancti Germani et de Bajassa et de Brassac et de Paulac et de Bellomonte, quas idem ad se dioecesana lege spectare dicebat, et vos eas legitime praescripsisse, Casae-Dei, Bellaeaquae, ac Novemfontium abbatibus sub certa forma duxerimus committendam, judices ipsi, receptis testibus et attestationibus publicatis, causam ipsam sufficienter instructam ad nostram audientiam remiserunt. Nos igitur, auditis et intellectis quae a vestris et partis alterius procuratoribus fuere proposita coram nobis, quia super ecclesiis villae Brivatensis et Sancti Ferreoli et de praescriptione legitima docuistis, vos quoad illas ab impetitione ipsius duximus [Col. 0873D] sententialiter absolvendos, eidem episcopo super illis perpetuum silentium imponentes. In ecclesiis autem Sancti Germani, de Bajassa, de Brassac, et de Paulac, et de Bellomonte, quia in probatione praescriptionis canonicae defecistis, cum intentio partis alterius sit eo ipso de communi jure fundata quod eaedem Ecclesiae infra limites Claromontensis dioecesis concluduntur, super illis jus episcopale adjudicavimus episcopo memorato, vobis in eis, quoad jus episcopale, perpetuum silentium imponentes. Nulli ergo, etc., diffinitionis, etc., usque incursurum.

Datum Laterani, XIII Kal. Julii, pontificatus nostri anno sexto decimo.



LXXIII. PRAEPOSITO ET CAPITULO ECCLESIAE SANCTI JULIANI BRIVATENSIS TAM PRAESENTIBUS QUAM FUTURIS IN PERPETUUM. De confirmatione privilegiorum. (Laterani, Kal. Julii.)
[Col. 0874A]

Etsi debito pastoralis officii pro universarum Ecclesiarum statu satagere compellamur, illis tamen quae apostolicae sedi specialius adhaerere noscuntur studiosius nos convenit providere. Eapropter, dilecti in Domino filii, vestris justis postulationibus benigne duximus annuendum, et praefatam ecclesiam Sancti Juliani, quae ad apostolicam sedem nullo mediante noscitur pertinere, ad exemplar felicis recordationis Calisti papae praedecessoris nostri sub beati [Col. 0874B] Petri et nostra protectione suscipimus et praesentis scripti privilegio communimus, statuentes ut quascunque possessiones, etc., usque duximus exprimenda vocabulis: Ecclesias villae Brivatensis et Sancti Ferreoli cum parochiis suis, super quibus vos ab omni impetitione dioecesani episcopi sententialiter judicavimus absolutos [(94) 1Kb] , abbatiam Sancti Germani de Hebron, abbatiam Sancti Marcellini de Cantogila, abbatiam Sanctae Mariae de Pebrac, abbatiam Sancti Juliani Turonensis, ecclesiam de Brassac, ecclesiam de Valle cum decima, ecclesiam de Solmiac cum decima, ecclesiam de Spelenco cum decima, villam Tarazas, ecclesiam de Faveroles cum decima, ecclesiam de Soleto cum decima, ecclesiam de Cultus cum decima, ecclesiam [Col. 0874C] de Bellomente cum decima, ecclesiam de Fontibus. Porro ecclesiae ac praedia quae per praepositorum aut aliarum ecclesiasticarum personarum temeritatem vel per laicorum violentiam sunt distracta, ad jus et proprietatem ipsius ecclesiae revocentur, et sine contradictione alicujus personae illibata in posterum conserventur. Statuimus etiam ut nullus infra terminos parochiarum vestrarum domum religiosam vel capellam aut oratorium sine assensu vestro aedificare praesumat, salvis privilegiis pontificum Romanorum. Sane ut eadem ecclesia libera semper et quieta permaneat, omnem prorsus episcopum aliquam in ea ditionem habere, praeter Romanum pontificem, prohibemus chrisma quoque, oleum [Col. 0874D] sanctum, consecrationes altarium vel ecclesiarum, ordinationes clericorum qui ad sacros fuerint ordines promovendi, a quocunque malueritis catholico suscipietis episcopo; si quidem gratiam et communionem apostolicae sedis habuerit, et ea gratis et sine pravitate voluerit exhibere. Obeunte vero te nunc ejusdem loci praeposito, etc., usque secundum Deum duxerint eligendum. Ad indicium autem juris et proprietatis Romanae Ecclesiae et libertatis vestrae aureum unum nobis et successoribus nostris annis singulis persolvetis. Decernimus ergo, etc. usque usibus omnimodis pro futura, salva sedis apostolicae auctoritate. Si qua igitur, etc., usque districtae subjaceat ultioni. Cunctis autem, [Col. 0875A] etc. usque, pacis inveniant. Amen. Amen. Amen.

Datum Laterani per manum Raynaldi acolythi et capellani domini Innocentii III papae, Kal. Julii, indictione prima, Incarnationis Dominicae anno 1213, pontificatus vero ejusdem domini Innocentii anno sexto decimo.



LXXIV. ST. MAGISTRO SCHOLARUM BRIVATENSI. Dispensat super defectu natalium. (Laterani, Kal. Julii.)

Divina Providentia sacrosanctam Romanam Ecclesiam omnium fidelium caput constituens et magistram, potestatis plenitudinem penes eam voluit residere; ut quae pro puniendis seu cohibendis excessibus humana solertia statuenda [Col. 0875B] providit, ejus auctoritas, nunc pensatis rerum circumstantiis et meritis personarum, severe faceret observari, nunc severitati detrahens, dispensando rigorem mansuetudine temperaret. Cum igitur ad sacros ordines desideres promoveri, ac in iniquitatibus cum propheta conceptus nobis humiliter duxeris exponendum quomodo in peccatis te peperit mater tua, contra impedimentum casualis originis apostolicae benignitatis remedium implorando, nos attendentes quod per litteraturam tuam et vitam ac conversationem honestam, super quibus laudabile tibi testimonium perhibetur, redimis hunc defectum, de misericordia, quae superexaltat judicio, auctoritate tibi praesentium indulgemus ut, dummodo impedimentum aliud canonicum non obsistat, [Col. 0875C] quod natus de legitimo matrimonio non fuisti tibi non officiat quo minus ad sacros ordines valeas promoveri et ecclesiastica beneficia canonice obtinere ac etiam ad ecclesiasticas dignitates assumi; ita tamen quod si te ad honorem vocari contigerit praesulatus, illum nequaquam recipias absque sedis apostolicae licentia speciali. Nulli ergo, etc., concessionis, etc., usque incursurum.

Datum Laterani, Kal. Julii, pontificatus nostri anno sexto decimo.



LXXV. ARCHIEPISCOPO ET CAPITULO COMPOSTELLANIS. De collatione praebendae. (Datum, ut supra.)

Felicis recordationis Joanne Sanctae Mariae in [Col. 0875D] Cosmedin diacono cardinale, S. R. E. cancellario, de medio Domino vocante sublato, praebendam quam idem habebat in ecclesia Compostellana dilecto filio Normano nato nobilis viri G. de Gualera consanguinei nostri duximus concedendam, credentes quod per ipsum et suos multa vobis et ecclesiae vestrae poterunt commoda provenire. Ideoque universitati vestrae per apostolica scripta mandamus atque praecipimus quatenus dictum Normanum de caetero vestrum concanonicum habeatis, et tu, frater archiepiscope, fructus ejusdem praebendae ad opus ipsius colligi facias et servari.

Datum ut supra.

[Col. 0876A] In eumdem modum priori et conventui Sancti Pancratii de Leges pro Tholomeo consanguineo nostro, super vicaria quam idem cancellarius in eorum ecclesia de Coningeburc ad praesentationem nostram fuerat assecutus, sicut in litteris bonae memoriae Eboracensis archiepiscopi continetur, usque provenire. Ideoque universitati vestrae per apostolica scripta mandamus atque praecipimus quatenus quod a nobis factum est in hac parte ratum habeatis et firmum, et tu, fili prior, fructus ejusdem vicariae ad opus ipsius colligi facias et servari.

Datum Laterani, XVIII Kal. Julii, pontificatus nostri anno decimo sexto.





LXXVI. LITTERAE REGIS ANGLIAE. Approbat conditiones absolutionis. (Doverae, XIII die Maii.)
[Col. 0876B]

[(95) 1Kb] Joannes Dei gratia rex Angliae, dominus Hiberniae, dux Northmanniae et Aquitaniae, comes Andegavensis, omnibus praesentes litteras inspecturis salutem. Per has patentes litteras sigillo nostro munitas volumus esse notum quod nobis praesentibus et mandantibus ii quatuor nostri barones, scilicet Walterus comes Sarisberiae frater noster, Reginaldus comes Bononiensis, Willelmus comes Warennae, Willelmus comes de Ferraria, juraverunt in animam nostram quod nos subscriptam pacis formam bona fide curabimus per omnia observare. In primis itaque solemniter et absolute jurabimus stare mandatis [Col. 0876C] domini papae coram ejus legato vel delegato super omnibus pro quibus excommunicati sumus ab ipso, et veram pacem ac plenam securitatem praestabimus venerabilibus viris Stephano Cantuariensi archiepiscopo, Willelmo Londoniensi, Eustachio Eliensi, Aegidio Herefordensi, Jocelino Bathoniensi et Huberto Lincolniensi episcopis, priori quoque ac monachis Cantuariensibus, et Roberto filio Walteri, ac Eustachio de Vesci, nec non et caeteris clericis ac laicis hoc negotium contingentibus, praestando simul coram eodem legato vel delegato publice juramentum quod ipsos cum suis nec laedemus nec laedi faciemus vel permittemus in personis vel rebus, eisque dimittemus omnem indignationem, et in gratiam [Col. 0876D] nostram recipiemus eosdem ac tenebimus bona fide, quodque praefatos archiepiscopum et episcopos non impediemus nec faciemus aut permittemus aliquatenus impediri quo minus ipsi libere suum exsequantur officium et plena suae jurisdictionis auctoritate, prout debent, utantur; et super iis tam domino papae quam ipsi archiepiscopo et singulis episcopis nostras patentes litteras exhibebimus, facientes ab episcopis et comitibus ac baronibus nostris, quot et quos praefati archiepiscopus et episcopi postulaverint, juramenta et eorum patentes litteras exhiberi quod ipsi bona fide studebunt ut haec pax et securitas firmiter observetur. Et si forte (quod Deus avertat), [Col. 0877A] per nos ipsos vel alios contravenerimus, ipse pro Ecclesia contra violatores securitatis et pacis mandatis apostolicis inhaerebunt, nosque perpetuo vacantium ecclesiarum custodiam amittamus.

Quod si forte nequiverimus eos ad hanc ultimam juramenti partem inducere, videlicet quod si per nos ipsos vel alios contravenerimus, ipsi pro Ecclesia contra violatores securitatis et pacis mandatis apostolicis inhaerebunt, nos propter hoc domino papae ac Ecclesiae Romanae per nostras patentes litteras obligavimus omne jus patronatus quod habemus in ecclesiis Anglicanis. Et omnes litteras quae pro securitate praedictorum sunt exhibendae praefatis archiepiscopo et episcopis ante suum ingressum in Angliam transmittemus. Si vero nobis placuerit, [Col. 0877B] saepefati archiepiscopus et episcopi praestabunt, salvo honore Dei et Ecclesiae, juratoriam et litteratoriam cautionem quod ipsi nec per se nec per alios contra personam vel coronam nostram aliquid attentabunt, nobis praedictam eis securitatem et pacem servantibus illibatam. De ablatis autem plenam restitutionem et de damnis recompensationem sufficientem omnibus impendemus, tam clericis omnibus quam etiam laicis universis ad hoc negotium pertinentibus, non solum rerum, sed etiam libertatum, et restitutas conservabimus libertates, archiepiscopo quidem et episcopo Lincolniensi a tempore suae confirmationis [(96) 1Kb] , aliis autem a tempore discordiae inchoatae. Nec [Col. 0877C] obstabit aliqua pactio vel promissio seu concessio quo minus et damna recompensentur et restituantur ablata tam vivorum quam etiam defunctorum. Nec de iis aliquid retinebimus praetextu servitii quod debuerit nobis impendi, sed postea debita nobis pro servitio recompensatio tribuetur. Statimque omnes quos detinemus clericos faciemus absolute dimitti ac restitui propriae libertati, et etiam laicos qui occasione hujus negotii detinentur. Incontinenti quoque post adventum illius qui nos debebit absolvere faciemus de parte restitutionis ablatorum octo millia librarum legalium sterlingorum pro persolvendis debitis et faciendis expensis nuntiis praedictorum archiepiscopi et episcoporum ac monachorum Cantuariensium assignari, sine impedimento [Col. 0877D] quolibet per potestatem nostram ad eos libere deferenda, ut expediti revertantur in Angliam honorifice revocati, videlicet Stephano Cantuariensi archiepiscopo duo millia et quingentas libras, Willelmo Londoniensi septingentas et quinquaginta libras, Eustachio Elensi mille et quingentas libras, Aegidio Herefordensi septingentas et quinquaginta libras, Jocelino Bathoniensi septingentas et quinquaginta [Col. 0878A] libras, Huberto Lincolniensi septingentas et quinquaginta libras, priori et monachis Cantuariensibus mille libras. Sed protinus absque mora postquam pacem istam duxerimus acceptandam resignari faciemus archiepiscopo et episcopis et clericis ac ecclesiis universis in manibus nuntiorum vel procuratorum ipsorum omnia immobilia cum administratione libera eorumdem et in pace dimitti. Interdictum vero vulgariter utlagatio nuncupatum, quod proponi fecimus contra personas ecclesiasticas, publice revocabimus, protestando per nostras patentes litteras archiepiscopo tribuendas id ad nos de personis ecclesiasticis nullatenus pertinere, quodque illud de caetero contra personas ecclesiasticas nullatenus faciemus proponi. Revocantes praeterea [Col. 0878B] utlagationem laicorum ad hoc negotium pertinentium, et remittentes hominia quae post interdictum recipimus ab ecclesiarum hominibus praeter regni consuetudinem et ecclesiasticam libertatem. Si vero super damnis vel ablatis aut eorum quantitate vel aestimatione quaestio fuerit de facto suborta, per legatum vel delegatum domini papae receptis probationibus publice terminetur. Et his omnibus rite peractis, relaxabitur sententia interdicti. Super caeteris autem capitulis si quae fuerint dubitationes subortae, de quibus merito valeat dubitari, nisi per legatum vel delegatum domini papae de partium fuerint voluntate sopitae, ad ipsius referantur arbitrium, ut super iis quod ipse [Col. 0878C] decreverit observetur. Teste me ipso, apud Doveram 13 die Maii, anno regni nostri quarto decimo.





LXXVII. LITTERAE REGIS ANGLIAE. Super eodem. (Doverae, 15 die Maii.)

[(97) 1Kb] Joannes, Dei gratia rex Angliae, dominus Hiberniae, dux Northmanniae [(98) 1Kb] et Aquitaniae, comes Andegaviae, omnibus Christi fidelibus praesentem chartam inspecturis salutem. Universitati vestrae per hanc chartam nostram sigillo nostro munitam volumus esse notum; quia, cum Deum et matrem nostram sanctam Ecclesiam offenderimus in multis, et proinde divina misericordia plurimum indigere noscamur, nec quid digne offerre [Col. 0878D] possimus pro satisfactione Deo et Ecclesiae debita facienda nisi nos ipsos habeamus et regna nostra, volentes nos ipsos humiliare pro illo qui se pro nobis humiliavit usque ad mortem, gratia sancti Spiritus inspirante, non vi inducti, nec timore coacti, sed nostra bona spontaneaque voluntate, ac communi consilio baronum nostrorum, offerimus et libere concedimus [(99) 10Kb] Deo et sanctis apostolis [Col. 0879A] ejus Petro et Paulo et sanctae Romanae Ecclesiae matri nostrae ac domino nostro papae Innocentio ejusque catholicis successoribus totum regnum Angliae et totum regnum Hiberniae cum omni jure et pertinentiis suis pro remissione peccatorum nostrorum et totius generis nostri, tam pro vivis quam defunctis. Et amodo illa a Deo et Ecclesia Romana tanquam feodatarius recipientes et tenentes, in praesentia prudentis viri Pandulphi domini papae subdiaconi et familiaris fidelitatem exinde praedicto domino nostro papae Innocentio ejusque catholicis successoribus et Ecclesiae Romanae secundum subscriptam formam facimus et juramus; et homagium ligium [(100) 1Kb] in praesentia domini papae, si coram eo esse poterimus, eidem faciemus; successores et [Col. 0879B] haeredes nostros de uxore nostra in perpetuum obligantes ut simili modo summo pontifici, qui pro tempore fuerit, et Ecclesiae Romanae sine contradictione debeant fidelitatem praestare et homagium recognoscere. Ad indicium autem hujus nostrae perpetuae oblationis et concessionis volumus et stabilimus ut de propriis et specialibus redditibus praedictorum regnorum nostrorum pro omni servitio et consuetudine quod pro ipsis facere deberemus, salvo per omnia denario beati Petri [(101) 1Kb] , Ecclesia Romana mille marcas [(102) 1Kb] sterlingorum [(103) 1Kb] percipiat annuatim, scilicet in festo sancti Michaelis quingentas marcas, et in Pascha quingentas marcas, septingentas scilicet pro regno Angliae, et trecentas pro regno Hiberniae, salvis nobis et haeredibus nostris [Col. 0879C] justitiis, libertatibus et regalibus nostris. Quae omnia, sicut supra dicta sunt, rata esse volentes perpetuo atque firma, obligamus nos et successores nostros contra non venire. Et si nos vel aliquis [Col. 0880A] successorum nostrorum hoc attentare praesumpserit, quicunque fuerit ille, nisi rite commonitus resipuerit, cadat a jure regni, et haec charta oblationis et concessionis nostrae semper firma permaneat.

Ego Joannes Dei gratia rex Angliae et dominus Hiberniae ab hac hora inantea fidelis ero Deo et beato Petro et Ecclesiae Romanae ac domino meo papae Innocentio ejusque successoribus catholice intrantibus. Non ero in facto, dicto, consensu, vel consilio ut vitam perdant vel membra, vel mala captione capiantur. Eorum damnum, si scivero, impediam, et remanere faciam, si potero. Alioquin eis quam citius potero intimabo, vel tali personae dicam quam eis credam pro certo dicturam. Consilium quod mihi crediderint per se vel per [Col. 0880B] nuntios seu litteras suas secretum tenebo, et ad eorum damnum nulli pandam me sciente. Patrimonium beati Petri, et specialiter regnum Angliae et regnum Hiberniae, adjutor ero ad tenendum et defendendum contra omnes homines pro posse meo. Sic Deus me adjuvet et haec sancta Dei Evangelia [(104) 1Kb] . Teste me ipso, apud domum militiae templi [(105) 1Kb] juxta Doveram [(106) 1Kb] coram domino Henrico archiepiscopo Dublinensi [(107) 1Kb] , domino Joanne episcopo Norwicensi [(108) 1Kb] , Galfrido filio Petri comitis Essex, justitiario nostro [(109) 1Kb] , Willelmo comite Saresberiensi fratre nostro [(110) 1Kb] , W. Marescallo comite Pembroc., R. comite Bonon., W. comite Warenae, G. comite Wintoniensi, W. comite Arundell., W. comite de Ferrariis, W. Broubert, Petro [Col. 0880C] filio Heiberti, Warino filio Geroldi, 15 die Maii, anno regni nostri XIV.





LXXVIII. LITTERAE REGIS ANGLIAE AD DOMINUM PAPAM. Super eodem. (Well., 15 die Maii.)
[Col. 0881A]

[(111) 1Kb] Sanctissimo Patri et domino suo Innocentio Dei gratia summo pontifici suus devotus et fidelis Joannes eadem gratia rex Angliae, dominus Hiberniae, dux Northmanniae et Aquitaniae, et comes Andegaviae, salutem et tam debitum quam devotum obsequium. Sanctae paternitati vestrae significamus quod cum magister Pandulphus nuntius et familiaris vester formam pacis nobis transmissam ostendisset, nos ob reverentiam sanctae Romanae Ecclesiae illam admisimus sine aliqua diminutione pro voluntate vestra observandam. Caeterum inspirante gratia [Col. 0881B] sancti Spiritus ad perpetuam Ecclesiae pacem et exaltationem regna nostra, scilicet Angliae et Hiberniae, de vobis et successoribus vestris et sancta Romana Ecclesia tenenda suscepimus, annuatim vobis et successoribus vestris mille marcas reddendo, sicut ex transcripto chartae nostrae, quam inde fecimus, perpendere poteritis. Rogamus ergo sanctam paternitatem vestram quatenus de caetero nos in gratiam vestram recipere dignemini et misericorditer nobiscum agere velitis de onere nobis imposito, quod gratanter suscepimus. Teste me ipso, apud templum de Well. 15 die Maii.



LXXIX. ILLUSTRI REGI ANGLIAE. Respondet epistolae superiori. (Laterani, II Non. Julii.)
[Col. 0881C]

[(112) 1Kb] Ei qui de malis novit eligere bona gratiarum referimus actiones quod tibi misericorditer inspiravit ut idonee satisfaceres de damnis et injuriis Ecclesiae irrogatis; cum non solum formam satisfactionis receperis multimoda deliberatione provisam, verum etiam personam et terram tuam apostolicae subdideris ditioni, conferendo in perpetuum jure dominii sacrosanctae Romanae Ecclesiae regna tua per ipsam et ab ipsa tenenda sub annuo censu septingentarum marcarum de Anglia et de Hibernia trecentarum sicut in instrumento tuo legitime inde confecto, plenius et expressius continetur. Quis enim te docuit, quis induxit nisi Spiritus ille divinus, [Col. 0881D] qui ubi vult, spirat, et nescis unde veniat aut quo vadat, dividens dona singulis prout vult, ut tam discrete, tam pie simul in unum et tibi consuleres et Ecclesiae provideres? Ecce sublimius et solidius nunc obtines ipsa regna quam hactenus obtinueris, cum jam sacerdotale signum et sacerdotium sit regale; sicut in epistola Petrus et Moyses in lege testantur. Eia igitur, magnifice princeps, comple promissa et concessa confirma, ut omnipotens Deus tuum semper et rectum compleat desiderium et propositum confirmet honestum, sicque te faciat per temporalia bona transire ut non amittas sed acquiras aeterna [(113) 1Kb] . Nos ergo juxta tuae [Col. 0882A] petitionis instantiam legatum ad te de nostro latere destinamus, quasi angelum salutis et pacis, venerabilem fratrem nostrum Tusculanum episcopum, virum Deo gratum, et acceptum hominibus, quem inter fratres nostros merito suae religionis et honestatis speciali diligimus charitate, ut in missi persona mittentis cognoscas affectum. Ipsum igitur, quem ad tuum commodum et honorem, quantum cum Deo potuit, promptum cognovimus et attentum, benigne recipias et honeste pertractes, ejus monitis et consiliis acquiescens quae si fuerint reverenter admissa, procul dubio tibi proficient et temporaliter ad quietem et aeternaliter ad salutem. Speramus autem in eo qui non vult mortem peccatoris, sed ut convertatur et vivat, quod sicut misericorditer [Col. 0882B] ac mirabiliter coepit in virum alterum te mutare, sic tibi pium inspirabit devotionis affectum; ut quo vehementius contra eum sanctam Ecclesiam offendisti, eo reverentius propter ipsum sanctam Ecclesiam honorabis, cum jam in tantum processeris ut bonum principium finem optimum repromittat. Praedictus vero legatus, qui conscientiam nostram plene cognoscit, de nostro te beneplacito reddet certum pariter et securum; cui nos vices nostras commisimus, ut juxta verbum propheticum evellat et destruat, et aedificet et plantet quae secundum Deum evellenda et destruenda nec non aedificanda cognoverit et plantanda, concessa sibi plenaria potestate ut absque contradictione cujuslibet universa quae pertinent ad legationis officium efficaciter [Col. 0882C] exsequatur. Nos enim sententias quas rite protulerit in rebelles ratas haberi praecipimus et inviolabiliter observari.

Datum Laterani, II Non. Julii, pontificatus nostri anno sexto decimo.



LXXX. ARCHIEPISCO ET EPISCOPIS, ABBATIBUS, PRIORIBUS ET ALIIS ECCLESIARUM PRAELATIS PER ANGLIAM CONSTITUTIS. De eadem re, et de legatione episcopi Tusculani. (Laterani, III Non. Julii.)

Gaudere debetis nobiscum in Domino et in virtutis ejus potentia gloriari quod post noctis tenebras adversitatum angustias dies serenus illuxit, et [Col. 0882D] optata coepit prosperitas arridere. Vere quidem nunc scimus quod etsi quatiatur interdum Petri navicula, nunquam tamen submergitur; quoniam invalescentibus fluctibus procellarum, et jam pene naufragio imminente, justorum meritis Christus ad auxilium excitatur, qui paulo ante propter quorumdam dormiebat offensas. Inter alia siquidem in quibus de plenitudine gratiae ac misericordiae ubertate fecit nobiscum signum in bonum, is qui non vult mortem peccatoris, sed ut convertatur et vivat illustri regi Angliae inspiravit ut sufficienter Ecclesiae satisfaciat de damnis et injuriis irrogatis. Formam enim pacis a nobis cum multa deliberatione provisam [Col. 0883A] cum magna devotione recepit, et ad eam exsecutioni mandandam legatum a latere nostro petiit destinari. Unde nos venerabilem fratrem nostrum episcopum Tusculanum apostolicae sedis legatum, quasi pacis et salutis angelum, destinamus, virum utique gratum Deo, et acceptum hominibus, quem inter alios fratres nostros merito suae religionis et honestatis speciali diligimus charitate, pro certo credentes sic eum via regia incessurum quod non declinabit ad dexteram vel sinistram; eique, de quo plenam fiduciam obtinemus, commisimus vices nostras, ut juxta verbum propheticum evellat et destruat, aedificet et plantet quae secundum Deum evellenda et destruenda, nec non aedificanda viderit et plantanda; plenaria sibi potestate concessa [Col. 0883B] ut absque contradictione cujuslibet ea quae pertinent ad legationis officium exsequatur. Laudem igitur dicite Domino Deo nostro, qui bona de malis eliciens, fecit cum tentatione proventum; et cum humilitate suscipite prospera, qui cum fortitudine sustinuistis adversa, praedictumque legatum recipiatis benigne ac honeste tractetis; quia, cum nos recipiamur in ipso, in misso notabimus devotionis affectum quem geritis ad mittentem. Ipsius ergo monitis et mandatis humiliter intendentes, tales vos erga eum exhibere curetis quod non solum eidem, sed etiam nobis esse possit acceptum, scientes quod cum ei plenae legationis officium commiserimus, sententias quas rite protulerit in rebelles, ratas haberi praecipimus et inviolabiliter observari.

[Col. 0883C] Datum Laterani, III Non. Julii, pontificatus nostri anno sexto decimo.



LXXXI. CANTUARIENSI ARCHIEPISCOPO S. R. E. CARDINALI ET COEPISCOPIS SUIS. De eadem re. (Laterani, II Non. Julii.)

Ei qui non vult mortem peccatoris, sed ut convertatur et vivat, devotas gratiarum referimus actiones quod ipse Joanni regi Angliae misericorditer inspiravit ut formam pacis a nobis cum multa deliberatione dispositam devote reciperet, sicut per suas nobis litteras intimavit, humiliter postulans ad eam exsecutioni mandandam idoneum a [Col. 0883D] latere nostro destinari legatum. Ut autem in missi persona mittentis cognoscatis affectum, ecce nos memores verbi vestri, mittimus quasi angelum salutis et pacis, virum Deo gratum, et acceptum hominibus videlicet venerabilem fratrem nostrum Tusculanum episcopum, apostolicae sedis legatum, quem inter fratres nostros merito suae religionis et honestatis speciali diligimus charitate, pro certo credentes quod ipse via regia sic incedet quod non declinabit ad dexteram vel sinistram. Cum igitur bonum pacis tam regno quam sacerdotio sit maxime necessarium, fraternitatem vestram rogandam duximus et monendam, per apostolica vobis scripta mandantes quatenus ad illud efficaciter promovendum exhibeatis vos promptos per omnia et paratos, nihil [Col. 0884A] ingerentes difficultatis aut morae propter quod hujusmodi bonum impediri valeat vel differri. Nos enim ad justitiam et libertatem ecclesiasticam conservandam prompto semper et pio animo intendemus, ut qui pugnam exercuere legitimam, palmam consequantur optatam. Vos ergo praedicti legati monitis et mandatis humiliter intendentes, tales vos erga eum exhibere curetis quod ipse ad vestrum commodum et honorem merito debeat aspirare, scientes quod, cum ei plenae legationis officium commiserimus, sententias quas rite protulerit in rebelles, ratas haberi praecipimus et inviolabiliter observari. Vos denique, fratres archiepiscope et episcopi, etc.

Datum Laterani, II Non. Julii, pontificatus nostri [Col. 0884B] anno sexto decimo.



LXXXII. COMITIBUS, BARONIBUS, ALIISQUE MAGNATIBUS PER ANGLIAM CONSTITUTIS. Ejusdem argumenti cum superioribus. (Laterani, II Non. Julii.)

Quanto specialius regnum Angliae ad Romanam Ecclesiam dignoscitur pertinere, tanto ferventius aspiramus ut per nostrae sollicitudinis studium grata prosperitate laetetur. Cum igitur ad reconciliationem regis ac regni venerabilem fratrem nostrum Tusculanum episcopum, apostolicae sedis legatum, quasi pacis et salutis angelum destinemus, virum utique gratum Deo et acceptum hominibus, [Col. 0884C] quem inter alios fratres nostros merito suae religionis et honestatis speciali diligimus charitate, universitatem vestram rogandam duximus et monendam per apostolica vobis scripta mandantes quatenus eum recipiatis benigne ac honeste tratetis, ipsius monitis et mandatis humiliter intendentes, ut bonum pacis tam regno quam sacerdotio maxime necessarium feliciter consummetur, scientes quod cum per eum illustris rex vester juxta mandatum nostrum fuerit absolutus, omnimodam ei gratiam et plenum intendimus exhibere favorem. Unde volumus et mandamus ut vos ei fidelitatem devotam et fidelem devotionem exhibere curetis, ad defensionem et exaltationem ipsius regni prudenter et patenter assistentes eidem.

[Col. 0884D] Datum Laterani, II Non. Julii, pontificatus nostri anno sexto decimo.



LXXXIII. ILLUSTRI REGI FRANCORUM. De eadem re. (Laterani, III Non. Julii.)

Cum pro reconciliatione regis ac regni venerabilem fratrem nostrum episcopum Tusculanum, virum Deo gratum et acceptum hominibus, quem inter alios fratres nostros merito suae religionis et honestatis speciali diligimus charitate, in Angliam destinemus, et expedire credamus quod inter te ac regem Angliae pacis foedera reformentur, serenitatem tuam rogandam duximus et monendam quatenus super hoc intendas humiliter monitis et consiliis [Col. 0885A] ejusdem legati, ut preces et monitiones apostolicas, sicut hactenus fecisse dignosceris, nunc etiam admittere comproberis; ita quod devotio tua semper ad sedem apostolicam devotior approbetur.

Datum Laterani, III Non. Julii, pontificatus nostri anno sexto decimo.



LXXXIV. ARCHIEPISCOPO SENONENSI. De Judaeo ad fidem Christi converso. (Laterani, VI Idus Junii.)

Operante illo qui semper suam fecundat Ecclesiam nova prole, dilectum filium N. latorem praesentium, qui ad nos de partibus tuis Judaeus accesserat, [Col. 0885B] ad te remittimus Christianum: cujus conversationis modum et ordinem, quia delectat Dei magnalia enarrare, praesenti paginae secundum quod accepimus ab eodem duximus inserendum. Nuper igitur in domo patris ejusdem habitabat quaedam mulier Christiana, quae a Catholica fide adeo facta fuit Judaeis seducentibus aliena ut constanter assereret, erroris Judaici tenebris obvoluta, quod Christus sibi nec prodesse poterat nec obesse, ac tantum valere panem de cujuslibet mensa sumptum quantum Christianorum hostia quae sumitur in altari. Haec poenam incurrere metuens si fidem Christi publice abnegaret, in festo Resurrectionis Dominicae tunc instantis ad Ecclesiam cum Christianis [Col. 0885C] accessit, et acceptam eucharistiam, ac reservatam in ore, in manu patris praedicti N. qui tunc Isaac vocabatur projiciens, in haec verba prorupit: Ecce Salvator meus, ut asserunt Christiani. Qui cum in quadam pyxide vacua, quam habebat in arca, reponere vellet illam, idem, quodam ad ostium suum interim vocante, formidans ne inveniretur casu fortuito apud ipsum, in alia pyxide, in qua erant septem librae Parisienses, ipsa nescienter prae festinatione reposita, pulsanti ostium reseravit. Cum expeditus ab eo rediisset ad arcam, et in pyxide vacua, in qua se dictam hostiam posuisse credebat, non inveniret eamdem, inspecta reliqua, in qua pecuniam posuerat antedictam, eam non utique denariis, sed hostiis, vidit plenam. Amicos igitur stupefactus [Col. 0885D] et trepidus convocavit, et eis revelans per ordinem supradicta, coepit in eorum praesentia hostias vertere cum festuca, ut illam quam viderat aliquantulum humefactam, cum tradita sibi fuit, ab aliis segregaret, [Col. 0886A] sperans denarios ad naturam redire propriam, hac amota. Quo eam discernere ab aliis non valente, circumstantes magnitudinem divini miraculi advertentes, deliberaverunt ad fidem accedere Christianam. Sed aliis cum Abrahae pueris exspectantibus, idem N. nobili viro regio marescallo uxorem suam filiosque commendans, et rogans eumdem ut eos omnes faceret baptizari, ad nostram duxit praesentiam accedendum quem post multas collationes super lege ac prophetis habitis cum eodem venerabilis frater noster Tusculanus episcopus diligenter instructum in fide catholica baptizavit. Cum igitur hujusmodi nova plantatio non solum rore doctrinae riganda sit, sed etiam temporalibus beneficiis nutrienda, ut ei Dominus tribuat incrementum, [Col. 0886B] fraternitati tuae per apostolica scripta mandamus quatenus ei ac familiae suae ad fidem Christianam conversae taliter facias in vitae necessariis provideri quod pro defectu temporalium retro aspicere non cogantur vel propter hoc ad sedem apostolicam denuo laborare, inquisiturus super praemisso miraculo plenius veritatem, et eam nobis fideliter rescripturus. Tu denique, frater archiepiscope, super te ipso, etc.

Datum Laterani, VI Idus Junii, pontificatus nostri anno sexto decimo.



LXXXV. MONACHIS CISTERCIENSIS ORDINIS ET HOSPITALARIIS [(114) 1Kb] QUINQUECCLESIENSIS DIOECESIS. De immunitate decimarum. (Laterani, XII Kal. Julii.)
[Col. 0886C]

Venerabilis frater noster Quinquecclesiensis [(115) 1Kb] episcopus nobis intimare curavit quod vos extendentes ad lucra turpia manus vestras, multitudinem emitis vinearum, de quibus sibi vel ecclesiis suae dioecesis decimae solvi debent; quarum vinum licet nequaquam in usus proprios [(116) 2Kb] expendatis, sed vendendum ad alias faciatis provincias deportari, decimas tamen sibi vel ipsis ecclesiis subtrahitis ex eisdem. Cum igitur ex hoc ordini vestro plurimum detrahatur, universitati vestrae per apostolica scripta mandamus quatenus ab iis de caetero taliter desistatis quod materia scandali auferatur, et super hoc de vobis clamor ad nos ulterius non ascendat; [Col. 0886D] scientes vobis esse merito formidandum ne propter clamores hujusmodi sacrum concilium [(117) 1Kb] , auctore Domino, in proximo celebrandum privilegia vestra coarctanda provideat vel etiam revocanda, cum privilegium [Col. 0887A] mereatur amittere qui concessa sibi abutitur libertate [(118) 1Kb] .

Datum Laterani, XII Kal. Julii pontificatus nostri anno decimo sexto [(118) 1Kb] .



LXXXVI. PRAEPOSITO ET CANONICIS SANCTAE MARIAE IN VINEIS, JANUENSIBUS. Confirmat illis parochiam. (Laterani, XIII Kal. Julii.)

[(119) 1Kb] Justis petentium, etc., usque concurrentes assensu, parochiam quam Ecclesia vestra noscitur obtinere, sicut eam juste ac pacifice possidetis, et in litteris confirmationis bonae memoriae H. Januensis archiepiscopi plenius continetur, vobis et per vos Ecclesiae vestrae auctoritate apostolica confirmamus et [Col. 0887B] praesentis scripti patrocinio communimus. Ad majorem autem evidentiam litteras archiepiscopi memorati huic paginae nostrae de verbo ad verbum duximus inserendas. »In nomine sanctae et individuae Trinitatis Patris et Filii et Spiritus sancti. Amen. Hugo, divina dignatione Januensis archiepiscopus, dilecto in Christo fratri Ottoni praeposito Ecclesiae Sanctae Mariae de Vineis et ejusdem ecclesiae canonicis [dilectis] filiis, benedictionem in perpetuum. Libenter modis omnibus praebemus assensum quoties est vox justa poscentium. Proinde considerata devotione quam erga nos et Ecclesiam Januensem geris, nec non et honorificabilitudinitate [(120) 1Kb] Ecclesiae tuae, parochiam quam Ecclesia jam dicta in praesentiarum noscitur obtinere, et a quadraginta annis [Col. 0887C] possedit, tibi et successoribus tuis confirmamus et praesentis scripti patrocinio communimus. Decernimus itaque praescriptam parochiam a Balneo Balduini Guercii inferius, a domo Alpanum cum carubio corrigialium ex utraque parte usque ad littus maris, omnes stationes Malocelli, atque domum quondam Petri Capellani, deinde littus maris continue usque ad carubium Sardenarum, et ipsum carubium totum, et inde usque ad domum quondam Embronis, insuper a domo piperum cum domo. Benedicti Larabiae inferius, populus vero desuper via a domo piperum usque ad domum Donati pictoris de Castelleto, et inde usque ad domum Guillelmi de Litero inferius cum tota domo Ribaldi de Pinasca [Col. 0887D] et eorum qui habitant in insula filiorum de infantibus, cum toto locali et parte Mortedi, et cum vertigine campi Liberi usque ad domum filiorum Donati quondam patris Oliverii septem linguae, cum eadem. Iterum domum Joannis Loripedis, et ipsum carubium inferius ex utraque parte a domo Guillelmi Sagonen. undique inferius. Praeterea a domo quondam Rainaldi Auriae totum inferius cum eadem domo. Tandem carubium totum de Reflatis a domo Nebularii inferius, et omnes qui habitant infra praedictos fines, parochianos Sanctae Mariae de Vineis de caetero firmiter decernimus. Nulli ergo omnino liceat hanc parochiam invadere ac temere [Col. 0888A] perturbare, seu oratorium aliquod infra praescriptam parochiam aedificare. Ut autem cunctis haec confirmatio liqueat, eam scribi fecimus et nostro sigillo muniri mandavimus, anno millesimo centesimo octogesimo septimo, indictione quinta, VIII Kalend. Decembris. Ego Hugo Januensis archiepiscopus subscripsi.« Nulli ergo, etc., usque incursurum.

Datum Laterani, XIII Kal. Julii, pontificatus nostri anno sexto decimo.



LXXXVII. PETRO ILLUSTRI REGI ARAGONENSIUM. Confirmat privilegium ab Urbano II concessum. (Laterani, IV Non. Julii.)

In privilegio felicis recordationis Urbani papae II, [Col. 0888B] praedecessoris nostri de verbo ad verbum perspeximus contineri. Urbanus episcopus, servus servorum Dei charissimo filio Petro Pampilonensium et Aragonensium regi ejusque successoribus in eadem beati Petri fidelitate permansuris in perpetuum. Cum universis sanctae Ecclesiae filiis ex apostolicae sedis auctoritate ac benevolentia debitores existamus, illis tamen personis quae familiarius ac devotius Romanae adhaerent Ecclesiae propensiori nos convenit charitatis studio imminere. Quia igitur bonae memoriae patris tui Sancti, cujus regno temporaliter successisti, fidem quoque ac devotionem erga Romanam Ecclesiam efficaciter sequeris, nos eadem benignitate qua patris tui postulationem implevimus, tuae quoque petitioni adesse curamus. [Col. 0888C] Te enim tanquam regem beato Petro devotissimum et omne tuum regnum in tutelam sedis apostolicae speciali dilectione suscipimus. Constituimus ergo auctoritate apostolica sancientes ut omnes tui successores regnum illud de manu nostra nostrorumve successorum accipiant, eumdem censum, quingentorum scilicet mancusorum, rependant, et se beati Petri ministros ac famulos recognoscant. Quapropter nullus deinceps viventium et fidem Christianam tenentium regnum illud temere perturbare, invadere, aut diminuere quolibet occasione praesumat, nec molestiam ullam tibi tuisve successoribus, qui in eadem sedis apostolicae fidelitate permanserint, inferre audeat, ne Dei et apostolorum ejus indignationem [Col. 0888D] incurrat. Tuam vero personam in beati Petri et nostrae manus tutelam ita omnino suscipimus ut nulli episcoporum, nulli archiepiscoporum, nulli sanctae Romanae Ecclesiae legato liceat sine certo praecepto nostro adversum te vel tuam conjugem excommunicationis aut interdictionis proferre sententiam. Tu igitur, fili in Christo charissime, in ea qua coepisti devotione persistens, ita regnum saeculare sub coelestis justitiae lege coerce, ita semper tuae et Catholicorum omnium matris Romanae Ecclesiae gratiam excole ut et in praesenti, annuente Domino, majora merearis, et in futuro sanctorum apostolorum intercessionibus aeterni regni gloriam consequaris. [Col. 0889A] Sane ad indicium hujus perceptae a Romana Ecclesia libertatis quingentos Jaccensis monetae mancusos aureos per annos singulos Lateranensi palatio, ut superius dictum est, persolvetis. Hoc igitur nostrae privilegium sanctionis si quis in crastinum agnoscens archiepiscopus aut episcopus, imperator aut rex, princeps, dux vel marchio, comes aut vicecomes, judex aut persona quaelibet saecularis vel ecclesiastica, contra eam temere venire tentaverit, et regni tui bona, quae in praesenti ex paterna successione, retines, seu quae in futurum, largiente Domino, juste acquirere poteris, invadere, molestare, vel suis usibus applicare praesumpserit, secundo tertiove commonitus, si non satisfactione congrua emendaverit, a Christi eum et Ecclesiae corpore [Col. 0889B] auctoritatis apostolicae potestate segregamus et honoris sui periculo subjacere decernimus. Cunctis autem conservantibus haec pax a Deo et misericordia praesentibus ac futuris saeculis conservetur. Amen. Datum Placentiae per manum Joannis, S. R. E. diaconi cardinalis XVII Kal. Aprilis, indictione III, anno Dominicae Incarnationis millesimo nonagesimo quinto, pontificatus autem domini Urbani II papae octavo. Cum autem adeo personam tuam dilexerimus et diligamus in Domino charitate sincera quod nostris manibus coronavimus te in regem, tuis petionibus, quantum cum Deo possumus, favorabilem impertientes assensum, praedictum privilegium ratum habemus et praecipimus [Col. 0889C] inviolabiliter observari. Tu ergo, ne inde nascantur injuriae unde jura nascuntur, talem te circa usum praescripti privilegii studeas exhibere, praesertim circa id quod de interdicti et excommunicationis sententiis est praedictum, ne propter abusum, quod absit! privari ejusdem privilegii beneficio merearis, quia juxta canonicas sanctiones privilegium meretur amittere qui permissa sibi abutitur potestate. Nulli ergo, etc., praeceptionis, etc., usque incursurum.

Datum Laterani, IV Nonas Julii, pontificatus nostri anno sexto decimo.



LXXXVIII. EPISCOPO CAMERACENSI. Dispensat super defectu natalium. (Signiae, V Idus Julii.)
[Col. 0889D]

Cum Nicolaum diaconum latorem praesentium per abbatem et conventum Lexiensem ad ecclesiam Sanctae Mariae de Brafe et Bavegnies praesentatum tuus nollet officialis admittere pro eo quod filius fuerat sacerdotis, idem diaconus ad misericordiam sedis apostolicae convolans, supplicationibus et lacrymis institit ut ei multa inopia laboranti, ne ipsum ad saecularia divertere negotia instigante paupertate contingat, ad obtinendum beneficium aditum dignaremur per dispensationis gratiam aperire. Licet autem ad tales peccata parentum promotionis impedimenta transmittant, eo quod propagatio [Col. 0890A] criminis in tali prole timetur, dum vitiati ramusculi de vitiosa radice procedunt, quia tamen aliquando ex sic genitis aliqui virtute propria redimunt quod de natalibus parentum vitio perdiderunt, quandoque in eis apostolica sedes de plenitudine potestatis notam originis abolet quam intulere parentes. Cum igitur praefato diacono, sicut per litteras dicti officialis accepimus, non desint suffragia bonae vitae, fraternitati tuae per apostolica scripta mandamus quatenus eidem diacono, si non est paternae incontinentiae imitator, et bona sibi merita suffragantur, dummodo aliud canonicum non obsistat, auctoritate nostra Ecclesiam supradictam dispensative concedas. Tu denique, frater episcope, etc.

[Col. 0890B] Datum Signiae, V Idus Julii, pontificatus nostri anno decimo sexto



LXXXIX. STEPHANO CANTUARIENSI ARCHIEPISCOPO S. R. E. CARDINALI. De legatione episcopi Tusculani. (Signiae, Idibus Julii.)

[(121) 1Kb] Quarto decimo die Julii litteras tuas recepimus eorum quae gesta sunt seriem usque ad missionem earum plenarie continentes. Illud autem pro certo noveris esse verum quod dilectus filius Pandulphus subdiaconus et familiaris noster super absolutione regia tibi suggessit, in tantum etiam quod antequam nobis de transitu ejus in Angliam [Col. 0890C] constitisset, tibi et ipsi litteras nostras per proprium nuntium destinavimus, quas ad vos jam credimus pervenisse, mandantes ut ambo vel alter vestrum de assensu reliqui, propter instantem necessitatem quae tunc videbatur urgere, ad absolutionem procederetis personae regiae, si videretis negotio expedire. Caeterum, antequam ad nos tuae litterae pervenissent, receptis nuntiis et litteris regiis, nos memores verbi tui et coepiscoporum tuorum, venerabilem fratrem nostrum Tusculanum episcopum legatum in Angliam, duximus destinandum: qui jam a praesentia nostra recesserat, accepta licentia procedendi. Tu ergo de reliquo, sicut vir providus et fidelis, agere studeas quae ad salutem et pacem regis et regni videris pertinere, cum [Col. 0890D] honore ac utilitate apostolicae sedis et Ecclesiae Anglicanae, significaturus nobis de singulis quam cito poteris plenarie veritatem, ut ea cognita, si quid viderimus addendum, addamus. Tu denique, frater archiepiscope, super te ipso, etc.

Datum Signiae, Idibus Julii, pontificatus nostri anno sexto decimo.



XC. PATRIARCHAE HIEROSOLYMITANO APOSTOLICAE SEDIS LEGATO. Ne quid exigatur pro religionis ingressu. (Signiae, VIII Kal. Augusti.)

Vitium pravitatis in Giezi leprae morbo et in Simone [Col. 0891A] Mago perditione damnatum in regularibus transire non debet inultum; quoniam eo damnabilius ab illis committitur quo periculosius tales cadunt sibi per meritum et aliis per exemplum. Licet autem contra pestem istam mortiferam diversis temporibus a praedecessoribus nostris diversa prodierint instituta, nondum tamen usque adeo mortificari potuit quin etiam in terra quae funiculus est haereditatis Dominicae multos infecerit et effecerit sic habitus religiosi participes quod sanctae religionis expertes [(122) 1Kb] . Ipsam quoque domum militiae Templi, ad quam oculi respiciunt plurimorum, quosdam intelleximus Simoniace introisse, simplicitate tamen potius quam malitia, prout ex litteris tuae fraternitatis accepimus, simplicitate occasionem [Col. 0891B] praestante delicto. Ad excludendum igitur talis simplicitatis periculum, fraternitati tuae per apostolica scripta mandamus quatenus magistro et fratribus militiae Templi ex parte nostra districte prohibeas et ab eis facias per omnes domos sui ordinis firmiter inhiberi ne pro alicujus receptione aliquid exigatur, nec etiam sub praetextu subventionis ad exactionem procedatur hujusmodi, cum superficies nominis reatum criminis non immutet. Si quis autem de caetero quemquam taliter admiserit ad ordinem supradictum, utque tam admittens videlicet quam admissus puniatur in quo deliquit, ab eo sine spe restitutionis perpetuo expellatur, ad alium districtioris regulae ordinem transferendus, in quo tam exsecrabilis culpae reatum poenitentia condigna [Col. 0891C] deploret. Cum his autem qui hactenus simplicitate peccarunt, si urgens necessitas aut evidens utilitas postularit, mitius agere poteris, prout tuae discretionis prudentia viderit expedire. De illis autem fratribus qui deputati usui militari secreta confessione fatentur se in subdiaconatus ordine constitutos, consultationi tuae sic duximus respondendum, quod nisi de hoc legitima probatione constiterit, propter confessionem hujusmodi non est illis injungendum in publico ut ab usu militiae debeant abstinere: quod si legitimis id probaverint documentis nisi effusione sanguinis impedimentum irregularitatis incurrerint, aut aliud obviet de canonicis institutis, juxta ordines suos in habitu clericali, quod [Col. 0891D] si forsan irregulares exstiterint, nihilominus juxta quod possunt servitiis domus insistant; ne si ob hoc pateret talibus exitus, aliis egrediendi occasio praestaretur.

Datum Signiae, VIII Kal. Augusti, pontificatus nostri anno sexto decimo.



XCI. NOBILI VIRO PETRO ZIANI, DUCI VENETORUM. Respondet ad varia ejus postulata. (Signiae, IV Non. Augusti.)

Venientem ad apostolicam sedem dilectum filium M. Jacobi nuntium tuum, virum utique providum et fidelem, ac de circumspectione sollicita et sollicitudine [Col. 0892A] circumspecta merito commendandum, benignitate recepimus consueta, eique audientiam tribuimus facilem et benignam. Inter caetera vero quae idem M. in nostra et fratrum nostrorum praesentia ex parte tua proposuit fideliter et prudenter, asseruit quod tu litteras apostolicas nuper tibi et populo Venetorum pro exhortatione subsidii terrae sanctae directas recepisti prompta et hilari voluntate, sperans et concepta fiducia de divina miseratione promittens terram eamdem a te populoque praedicto tantum in personis et rebus auxilium habituram ut ex maritimis civitatibus universis nulla prorsus majorem in hoc negotio sit exhibitura Domino famulatum; quippe cum tu ipse proposueris tollere crucem tuam ac tuum sequi, ut [Col. 0892B] ejus comproberis esse discipulus, Redemptorem. Quod quidem tanto ampliori gaudio nos replevit quanto inter omnia desiderabilia cordis nostri specialius affectamus ut terra eadem ab impiorum manibus, si desuper datum fuerit, liberetur, ut restituatur populo Christiano ad divini nominis gloriam et honorem. Tuae igitur devotionis fervorem dignis in Domino laudibus commendantes, nobilitatem tuam monemus attentius et hortamur quatenus in hoc sancto proposito perseverans, ad Crucifixi obsequium te accingas viriliter et potenter, navigium et alia necessaria ea cura et studio faciens praeparari ut cum tempus advenerit opportunum, affectum quem tibi Dominus inspiravit valeas ipso prosequente perducere in effectum. Super eo autem nequivimus [Col. 0892C] non mirari quod cum per Dei gratiam et sapientia vigeas, et circa te copiam habeas sapientum, electionem [(123) 1Kb] de dilecto filio L. Sancti Pauli plebano in Contantinopolitana Ecclesia celebratam confirmari simpliciter postulasti, cum scias causam super hoc anno praeterito fuisse in auditorio nostro praesentibus procuratoribus partium diutius ventilatam, nosque ad ejus decisionem procedere non valentes, pro eo quod super propositis coram nobis de studiis eligentium et meritis electorum non potuit fieri plena fides, eam sub certa forma de consensu partium commisisse, non parvam, si bene consideres, ut hoc tibi gratiam facientes quod illum cui causam eamdem commisimus, per Venetias ad tuam [Col. 0892D] et partis quam foves instantiam curavimus destinare [(124) 1Kb] . Quantam autem idem sine culpa sua traxerit ibi moram, magnitudinis tuae discretio non ignorat: quem si per partes alias, prout petebat pars altera, misissemus, jam forte ad consummationem negotium pervenisset, quod non absque grandi et gravi dispendio est dilatum. Quoniam igitur preces tuas in hac parte nec decuit nec licuit exaudiri, per legatum, aut etiam per delegatum, si forte legati transitum nimis differri contingeret, juxta formam in litteris nostrae commissionis expressam in proximo, Deo dante, idem expediri negotium faciemus. Super renovatione vero [Col. 0893A] privilegii Gradensis Ecclesiae, confirmatione abbatis in monasterio Sancti Hilarii per delegatos a nobis judices instituta, et electi Jadertinensis negotio precibus tuis benignius annuentes, ecce, dilectis filiis fratri Jordano de Padua et fratri Hugolino quondam priori Sancti Joannis in Monte nostris dedimus litteris in mandatis ut a te tuisque civibus juratoriam recipiant cautionem quod super excessibus contra Jadertinam civitatem commissis mandatis nostris curabitis obedire: [(125) 1Kb] quod cum fuerit humiliter adimpletum, nos ipsi electo pallium transmittemus, quod propter dictos excessus hactenus sibi distulimus destinare; habentes in firmo proposito petitiones tuas in iis et aliis, quantum cum Deo et honestate poterimus, exaudire, illa praecipue [Col. 0893B] ratione quod intelleximus te virum esse catholicum et zelatorem fidei Christianae ac honestatis ecclesiasticae amatorem. Tu ergo te talem studeas exhibere, semper de bono in melius et de virtute proficiens in virtutem, quod de die in diem magis ac magis divinam et apostolicam gratiam assequi merearis.

Datum Signiae, IV Non. Augusti, pontificatus nostri anno sexto decimo.



XCII. PATRACENSI ARCHIEPISCOPO. Scribit pro episcopo Cefalonensi. (Signiae, Non. Augusti.)

Exhibita nobis ex parte venerabilis fratris nostri [Col. 0893C] Kefalonensis episcopi petitio continebat quod cum Kefalonensis Ecclesia ad apostolicam sedem immediate spectaverit ab antiquo, et distet per septem dietas, duobus archiepiscopatibus mediis, a Corintho, venerabilis frater noster Corinthiensis archiepiscopus per quasdam litteras ad te contra Cefalonensem Ecclesiam super impendenda obedientia impetratas ipsum indebita molestatione fatigat. Quocirca fraternitati tuae per apostolica scripta mandamus quatenus, inquisita et cognita veritate, non permittas eumdem super hoc indebite molestari. Tu denique, frater archiepiscope, super te ipso, etc.

Datum Signiae, Nonis Augusti, pontificatus nostri anno sexto decimo,



XCIII. GEBENNENSI ELECTO. De voto reddendo. (Signiae, VI Idus Augusti.)
[Col. 0893D]

Per tuas nobis litteras intimasti quod cum in Gratianopolitana Ecclesia suscipiendi habitum regularem votum solemniter emisisses, et postmodum promisisses in manibus episcopi ejusdem Ecclesiae te infra duos menses postquam apostolica sede rediisses, ad quam eo tempore accedebas, votum quod emiseras impleturum, ac termino ipso transacto non curasses quod voveras adimplere, tandem existens in voti trangressione hujusmodi, vocatus [Col. 0894A] fuisti ad regimem Ecclesiae Gebennensis. Super quo a nobis tuae saluti postulas provideri. Nos igitur discretioni tuae breviter respondendo consulimus quatenus si tuam omnino sanare desideras conscientiam, regimen resignes Ecclesiae memoratae, ac reddas altissimo vota tua, in hoc tibi gratiam facientes, quod si capitulum ejusdem Gebennensis Ecclesiae te postmodum canonice duxerit eligendum, concedimus ut electionem recipias taliter de te factam.

Datum Signiae, VI Idus Augusti, pontificatus nostri anno sexto decimo.



XCIV. EPISCOPO NARNIENSI. Non valere sententias latas a judicibus excommunicatis. (Signiae, Non. Augusti.)
[Col. 0894B]

[(126) 1Kb] Cum excommunicatis communicari non debeat, et personam in judicio standi non habeant ii qui vinculo sunt excommunicationis astricti, fraternitati tuae per apostolica scripta mandamus quatenus constitutiones et sententias Narniensium judicum, quos sententia excommunicationis involvit, auctoritate nostra decernas irritas et inanes. Tu denique, frater episcope, super te ipso, etc.

Datum Signiae, Non. Augusti, pontificatus nostri anno sexto decimo.



XCV. POTESTATI ET POPULO VITERBIENSIBUS. Confirmat eis quamdam immunitatem. (Signiae, XII Kal. Septembris.)
[Col. 0894C]

Memores devotionis et fidei quam erga personam nostram et Ecclesiam Romanam habetis, mandatum quod dilectus filius Stephanus basilicae Duodecim Apostolorum presbyter cardinalis camerarius noster super immunitate vendendi et emendi apud Cornetum pro vobis edidit, quatenus res hujusmodi ad nos spectat, ratum habemus et gratum; ita quod cum ad nos totaliter pertinere claruerit, immunitate ipsa totaliter gaudeatis. Quod si forte in aliqua parte ad Cornetanos pertineat, quia iidem omnimodis contradicunt, justitiam offerentes, ne alienum injuste concedere videamur, exhiberi vobis exinde faciemus [Col. 0894D] quod ordo dictaverit rationis. Tales igitur vos exhibere curetis quod divinam et apostolicam gratiam ulterius mereamini, dilecto filio nobili viro Jacobo consobrino et mareschalco nostro, rectori patrimonii beati Petri in Tuscia, efficaciter intendendo in iis quae ad honorem et profectum Ecclesiae Romanae pertinere noscuntur, scientes pro certo quod multa per gratiam, per violentiam vero nihil apud nos poteritis obtinere.

Datum Signiae, XII Kal. Septembris, pontificatus nostri anno sexto decimo.



XCVI. ARCHIPRESBYTERO ET CLERICIS ECCLESIAE SANCTAE CAECILIAE TRANSTIBERINAE. Eos absolvit a petitione quadam pecuniaria. (Signiae, X Kal. Septembris.)
[Col. 0895A]

Coram dilecto filio nostro Petro Sanctae Mariae in Aquiro diacono cardinale, quem Romano Barunci et P. oeconomo Ecclesiae vestrae concessimus auditorem, idem Romanus ab ipso oeconomo petiit triginta tres libras ex nonaginta quinque libris quas sibi dudum ad certum terminum solvere promisistis: quae videlicet nonaginta quinque librae a vobis debebantur eidem pro locatione quarumdam possessionum ab ipso Ecclesiae vestrae facta. Oeconomus vero proposuit ex adverso quod cum dictus Romanus [Col. 0895B] quoddam tenimentum terrarum pro trecentis triginta libris proveniensium Ecclesiae vestrae in perpetuum locavisset, centum quadraginta quinque libras ipsi Romano et triginta octo Petro Monaldi, cui quamdam pedicam terrae de ipso tenimento praedictus R. obligaverat, persolvistis: quibus etiam idem R. in instrumento locationis mandavit ut Joanni Oddonis decem et septem et Joanni Leonis triginta quinque libras proveniensium solveretis, quibus tenimentum reliquum obligaverat. Praeterea nonaginta quinque libras praedicto R. usque ad duos annos et duos menses solvere promisistis per publicum instrumentum, ab ipso eodem tempore obligatione recepta quod totum tenimentum quod vobis et Ecclesiae vestrae locaverat, usque ad duos annos [Col. 0895C] recolligeret et scaloniaret, ac deliberaret a Joanne Leonis et Joanne Oddonis atque ab omni persona sine vestro et Ecclesiae vestrae gravamine vel expensis; adjecto quod si terram illam quae a Joanne Oddonis fuerat obligata, eodem anno liberam et absolutam sine aliquo gravamine vestro nequaquam vobis deliberaret, ipse redditus quos ex ea deberetis percipere vobis daret; alioquin ipsos redditus et expensas de pecunia ipsius R. quae penes vos eidem solvenda remanserat, vobis de suo mandato liceret auctoritate propria retinere. Porro cum praefato termino idem R. quod vobis promiserat non implesset requisitus a vobis, sicut dictus oeconomus asserebat, recursum [Col. 0895D] habuistis ad B. tunc temporis senatorem; qui dicto R. et Joanne Leonis ac praefato oeconomo ad suam praesentiam convocatis, a Petro Malpilii et Nicolao Tullii judicibus palatinis, quibus specialiter cognitionem ejusdem causae commisit, et coram quibus a saepedicto R. confessiones factae fuerunt, ante alia consilium tale recepit, ut videlicet vobis liberam et absolutam concederet potestatem luendi et recolligendi terras Joanni Leonis et Joanni Oddonis seu personis aliis a praedicto R. pignori obligatas, de illis denariis qui de mercede locationis factae ab eodem R. Ecclesiae memoratae remanserant apud illam, et ut liceret vobis de denariis ipsis retinere atque deducere damna omnia et expensas factas et faciendas earumdem occasione terrarum, nec non [Col. 0896A] aestimationem quindecim rublorum frumenti, quae a tempore factae locationis de pignore Joannis Oddonis percipere debuistis, et ut idem senator cogeret Joannem Leonis et alios creditores ut receptis pecunia et omnibus quae pro ipsis pignoribus a dicto R. debebantur eisdem, pignora ipsa vobis libere ac quiete dimitterent, et vobis nihilominus restituerent praedictorum pignorum instrumenta.

Demum primo P. Malpilii, Oddone de Insula, N. Tullii, N. Joannis Bonifacii, ac Joanne Betti, et secundo eodem O. Andrea de Bulgaminis, et dictis N. Joannis Bonifacii et Joanne Betti, ac tertio P. Stephano Ciceronis et praedictis O. et N. Joannis Bonifacii et Joanne Betti dictum consilium postmodum confirmantibus, quidam ex ipsis illud fuerunt [Col. 0896B] plenius prosecuti, adjicientes videlicet ut senator Joannem Leonis juxta consuetudinem senatus cogeret reddere ac restituere vobis totum illud tenimentum terrarum positum in Turricli, in loco qui dicitur Vallis Longari, quod per Joannem de Cerraccla quondam socerum suum et haeredes ipsius titulo pignoris detinebat, cui Joanni de Cerraccla tenimentum ipsum ab eodem Romano fuerat obligatum, et clericos ipsos compelleret eidem Joanni solvere triginta quinque libras Proveniensium veterum vel denarios senatus summam aequivalentes eamdem, et usuras duorum denariorum omni mense pro libra a secundo anno pontificatus felicis memoriae Lucii papae III praedecessoris nostri usque ad diem solutionis implendae, pro duabus [Col. 0896C] videlicet partibus quinque partium totius pecuniae mutuatae. Quia cum tenimentum ad viginti modia terrae a Romano fuerit obligatum, facta consideratione a praedictis O. de Insula, P. Malpilii, N. Tullii, N. Joannis Bonifacii, et Joanne Betti, tanta modaitio reperta non fuit propter quod usura pro praedictis duabus partibus debebatur, et etiam quod tam ipse quam successores ipsius prohiberent dictum Romanum et ejus haeredes ac omnes alias personas submissas vel submittendas ab ipsis nihil repetere contra ipsam Ecclesiam de omnibus denariis qui pro recolligendis terris praedictis soluti fuerant ab eadem, et de retentis ab ea pro expensis et aestimationibus fructuum quos de pignore Joannis Oddonis [Col. 0896D] a tempore locationis factae percipere debuistis. Unde cum vos tam ratione mandati ab R. saepedicto recepti, et quia ad repignorandum et liberandum possessiones praedictas ab eodem R. vobis cessae fuerant actiones, prout in instrumento locationis plenius reperitur, quam etiam per consilia sapientum saepius confirmata, a quorum ultimo idem R. se non asseruit appellasse, de centum octoginta quinque libris quae penes vos de supradicta locationis mercede remanserant, centum quinquaginta duas libras creditoribus solveritis supradictis, sicut in instrumentis publicis continetur, et decem et octo libras vobis retinueritis, tam pro quibusdam expensis factis de conscientia judicum praedictorum, prout scriptum eorum indicat evidenter, quam [Col. 0897A] pro damnis et expensis aliis quas ex partium confessione constitit vos subiisse, ac quantitatem residuam post computationem ab ipso cardinale exactissime factam eidem cardinali ad opus saepedicti R. curaveritis assignare, idem oeconomus ab impetitione praefati R. Ecclesiam vestram postulavit absolvi.

Cum igitur super praemissis coram cardinale jamdicto lite contestata legitime, ac praestito calumniae juramento, fuisset a partibus diutius litigatum, et idem auditis earum confessionibus, et inspectis publicis instrumentis, ac consiliis hinc inde exhibitis, nec non rationibus et allegationibus plenius intellectis, nobis quae super iis invenerat fideliter retulisset, nos. habito cum fratribus nostris consilio diligenti, Ecclesiam vestram ab impetitione [Col. 0897B] praedicti Romani sententialiter absolvimus, justitia exigente, injuncto vobis ut vel pro usuris quas Joanni Leonis praefati R. creditori solvistis, eidem R. satisfactionem congruam impendatis, vel ad repetendas easdem dicto R. contra ipsum Joannem Leonis, quas habetis, curetis cedere actiones. Nulli ergo, etc., diffinitionis, etc, usque incursurum.

Datum Signiae, X Kal. Septemb, pontificatus nostri anno sexto decimo.



XCVII. EPISCOPO, ARCHIDIACONO, ET CANTORI DAVALIENSIBUS. De electione episcopi Nazarocensis. (Signiae, IX Kal. Septembris.)

[(127) 1Kb] Dilecti filii decanus et cantor Nazarocensis [Col. 0897C] ecclesiae suis nobis litteris intimarunt quod cum olim curam ejusdem ecclesiae Sidoniensi episcopo duxerimus committendam, idem Ecclesiam ipsam frumento, animalibus, possessionibus et rebus aliis spoliare praesumens, et muris obstrui faciens portas ejus, eam in usum cellarii, reverentia divini cultus posthabita, redigere non expavit, praefatis decano, cantore, aliisque fratribus ejectis penitus ab eadem. Cumque propter haec et alia nonnulla gravamina nostram audientiam appellassent, ipse appellationi nequaquam deferens eorumdem, quinimo in apostolicae sedis injuriam et contemptum eos durius aggravans et affligens, tantae persecutionis saevitiam exercuit in eosdem quod in praefata ecclesia [Col. 0897D] nisi unus ex praefatis canonicis non remansit. Ideoque discretioni vestrae per apostolica scripta mandamus quatenus, si est ita, praefatum episcopum, ut ea quae abstulit ecclesiae memoratae restituat universa, per censuram ecclesiasticam appellatione postposita compellentes, ecclesiae saepedictae capitulo eligendi sibi personam idoneam canonice in pastorem tribuatis auctoritate nostra liberam facultatem. Testes autem qui fuerint, etc., usque perhibere. Quod si non omnes, etc., tu, frater episcope, etc.

Datum Signiae, IX Kal. Septembris, pontificatus nostri anno decimo sexto.



XCVIII. EPISCOPO AMYCLENSI, ELECTO KERNICENSI, ET PRIORI PATRACENSI. De retractanda sententia interdicti. (Signiae, VII Kal. Septembris.)
[Col. 0898A]

[(128) 1Kb] Venerabilis frater noster archiepiscopus Patracensis pro se ac venerabilibus fratribus nostris Philippensi, Sarrensi, Thessalonicensi, Neupatrensi, Thebano, Atheniensi et Corinthiensi archiepiscopis, ac suffraganeis eorumdem in nostra proposuit praesentia constitutus quod cum praefato Thessalonicensi archiepiscopo et Sidoniensi et Cardicensi episcopis nostris dedissemus litteris in mandatis ut nobilem virum Gaufridum de Villa Arduini Achaiae [Col. 0898B] principem aliosque abbatiarum, ecclesiarum, papatuum, decimarum et possessionum ad eorum Ecclesias pertinentium illicitos detentores per censuram ecclesiasticam ad restitutionem compellerent eorumdem, dicti principes et alii citati legitime ab eisdem in eorum noluerunt praesentia comparere. Propter quod judices ipsi excommunicationis in eos et in terram eorum interdicti sententias protulerunt, quas idem archiepiscopus apostolico petiit munimine roborari, adjiciens nihilominus conquerendo quod per dictum principem et homines suos sede propria et castro et dimossario Patracensi, possessionibus et fructibus earum, et rebus aliis contra justitiam fuerat spoliatus, et quod tam idem princeps quam nobilis vir Oddo de Roca dominus Athenarum jura [Col. 0898C] ecclesiarum suarum graviter perturbantes, ea quae donantur, venduntur, vel legantur eisdem, ab ipsis possideri pacifice non permittunt. Ex adverso autem dilecti filii W. decanus Mothonensis, magister I. de Borbonio, et W. de Bitis miles procuratores principis et nobilium praedictorum ac omnium Latinorum sub illorum dominio consistentium respondentes confessi fuerunt judices quidem antedictas sententias protulisse, sed asseruerunt quod ante tempus infra quod earum fuit suspensus effectus, cum fuerint sub conditione prolatae, ab eis ex legitimis causis exstitit appellatum; videlicet quia judices ipsi dicto principi et parti suae suspecti merito videbantur, cum eamdem haberent penitus quaestionem, [Col. 0898D] et quia nostrarum copiam litterarum nequiverint ullatenus obtinere, licet eas cum instantia postularent, nec in eorum transcripto, quod solum fuit eis exhibitum, de compositione [(129) 1Kb] quae super praemissis inter ipsos et praefatum archiepiscopum intercesserat aliqua mentio habebatur. Unde procuratores ipsi humiliter postularunt ut cum propter causas praedictas merito fuerit appellatum, sententias ipsas decerneremus irritas et inanes. Ad ea vero quae praefatus archiepiscopus super propria spoliatione proposuit responderunt quod ipsum nequaquam spoliatum credebant, sed si de ipsius spoliatione constaret, quod [Col. 0899A] ei debita fieret restitutio promiserunt. Cumque ipse archiepiscopus fateretur contra jam dictas fuisse sententias provocatum, sed provocationem ipsam negaret ex causis propositis factam esse, ac procuratores praedicti per duos ex ipsis et archidiaconus Argolicensis, qui procurator non erat, se id in praesentia nostra dicerent probaturos, et propter hoc etiam parati essent obligare omnia bona sua, nos, licet per hoc ad decisionem negotii legitime procedere non possemus, cum iidem in una eademque causa de jure non possent esse procuratores et testes, ad cautelam tamen ipsorum juramentis receptis, de fratrum nostrorum consilio sic duximus providendum, ut videlicet dicti nobiles corporaliter exhibeant juramentum quod parebunt [Col. 0899B] praecise mandatis quae ipsis per litteras aut legatum vel delegatum nostrum super hoc duximus facienda, et tunc relaxatae denuntientur sententiae supradictae, cognitione negotii principalis et aliorum quae idem archiepiscopus proposuit coram nobis, legato quem ad partes illas de latere nostro destinare proponimus reservata. Ideoque discretioni vestrae per apostolica scripta mandamus quatenus recepto a praefatis nobilibus secundum formam expressam superius juramento sententias ipsas denuntietis auctoritate apostolica relaxatas, et si praescriptae appellationis causae coram ipso fuerint probatae legato, nihil eis occasione dictarum sententiarum injungatur, sub debito praestiti juramenti. [Col. 0899C] Quod si non omnes, etc., duo vestrum, etc. Vos denique, frater episcope et fili electe, super vobis ipsis, etc.

Datum Signiae, VII Kal. Septembris, pontificatus nostri anno sexto decimo.



XCIX. ABBATI ET CONVENTUI DE VALLE SANCTI PETRI CISTERCIENSIS ORDINIS. Committitur ei exsecutio cujusdam sententiae. (Signiae, IX Kal. Septembris.)

Justis petentium desideriis, etc., usque assensu, diffinitivam sententiam quam pro vobis major decanus Coloniensis et conjudices ejus contra nobilem virum Arnoldum de Hukenswage [(130) 1Kb] super allodio in Cassele rationabiliter promulgarunt [Col. 0899D] sicut est justa nec legitima provocatione suspensa, auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

Datum Signiae, IX Kal. Septembris, pontificatus nostri anno sexto decimo.



C. ABBATI ET CONVENTUI DE ALBA CISTERCIENSIS ORDINIS. Confirmantur eis quaedam possessiones. (Signiae, IX Kal. Septembris.)

Solet annuere sedes apostolica, etc., usque assensu, [Col. 0900A] possessiones de Ottefvuilre, de Rastede, de Winkil, de Hart, de Malsc, de Lindehart, de Schivenhart, de Brecheim, de Terdingen, de Bernardesvuilre, de Diethenhusen, de Delenbruunnen et pe Mosebruunne, ac alia bona vestra, sicut ea omnia juste ac pacifice possidetis, vobis et per vos monasterio vestro auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque, incursurum.

Datum Signiae, IX Kal. Septembris, pontificatus nostri anno sexto decimo.



CI. PRAEPOSITO FERRARIENSI. Eum admonet sui officii. (Signiae, VII Kal. Septembris.)
[Col. 0900B]

[(131) 1Kb] Cum tibi curam et administrationem massae de Ficarolo duxerimus committendam, mandantes ut proventus ejus recipiens, ad opus nostrum reservares eosdem, miramur quod nihil nobis super hoc rescribere curavisti. Quocirca per apostolica tibi scripta praecipiendo mandamus quatenus quidquid super hoc feceris nobis quantocius scribere non omittas, et loci praedicti curam et administrationem habeas diligentem; contradictores aut detentores, si qui fuerint, per censuram ecclesiasticam appellatione remota compescens.

Datum Signiae, VII Kal. Septembris, pontificatus nostri anno sexto decimo.



CII. NOBILI VIRO MARCHIONI ESTENSI. De marchia Anconitana revocanda. (Signiae, V Kal. Septembris.)
[Col. 0900C]

Inter alias rationes eas consideratione potissimum clarae memoriae patri tuo Anconitanam marchiam in feudum duximus concedendam, quia promiserat nobis quod eam valida manu ingrediens, ipsam ad Ecclesiae Romanae dominium revocaret. Sperantes autem te in eodem negotio processurum, sicut tuis nobis litteras intimasti, super hoc litteras tibi transmisimus quales vidimus expedire. Verum cum in hoc nondum processeris, et de levi, maxime temporibus istis, marchiam ipsam ad dominium nostrum revocare possimus, nobilitati tuae per [Col. 0900D] apostolica scripta mandamus quatenus in negotio ipso procedas. Alioquin, ne diutius Ecclesia spoliata remaneat, nos procedemus in ipso sicut videbimus expedire.

Datum Signiae, V Kal. Septembris, pontificatus nostri anno sexto decimo.



CIII. ARCHIEPISCOPO, JUDICIBUS ET CONSULIBUS BENEVENTANIS De negotio Thomasii de Aquino. (Signiae, III Kal. Septembris.)

Licet nobilis vir Thomasius de Aquino cum sociis suis de mandato nostro captus non fuerit, volentes [Col. 0901A] tamen indemnitati vestrae paternae sollicitudine praecavere, saepe vobis super hoc scripta nostra direximus, qualia pro tempore novimus expedire. Ipse vero, etsi quoddam modicum castrum germani nostri, quod dicitur Broccus, injuste detineat contra regiam jussionem, unde gratum nobis existeret si per vos ad illud reddendum posset induci, ut non vestrum solummodo commodum, sed etiam nostrum procuraretis honorem, liberationem tamen ipsius, qui propter hanc causam captus non fuit, nolumus impedire; sed vobis utique credimus profuturum si nobis curaveritis in hac parte deferre, ut nos propensius ad vestrum inducatis profectum, etiamsi conditionem ipsius oporteret vos propter hoc in aliquo facere meliorem, cum per divinae miserationis [Col. 0901B] auxilium potentes simus vobis in majoribus respondere. Vos ergo, intellecto beneplacito nostro, tanquam viri providi et fideles, agatis quod utile fuerit et honestum, necessariam adhibentes cautelam ne circumveniri possitis; quia quantum vobis valeat compositio inter vos et illum tractata sine nostro favore prodesse, vestra, sicut credimus, discretio non ignorat.

Datum Signiae, III Kal. Septembris, pontificatus nostri anno sexto decimo.



CIV. ILLUSTRI CONSTANTINOPOLITANO IMPERATORI. Ei commendat legatum. (Signiae, III Kal. Septembris.)

[Col. 0901C] Ipse summus angularis lapis Jesus Christus, in quo omnis aedificatio constructa crescit in templum sanctum in Domino, Ecclesiae fundamentum et fundator existens, inter caetera quibus salutaria providit remedia populo Christiano ad consolidandam fidei unitatem, ut et unus pastor esset et unum ovile, sedem apostolicam totius Christianitatis caput instituit et magistram: a qua sicut unguentum in capite, quod descendit in barbam Aaron, et ad oram etiam vestimenti, panis intellectus et vitae ad alias procedat Ecclesias, cum doctrina fidei et aqua sapientiae salutaris. Sane pastor ipsius et rector, cum ab eo plus Dominus exigat cui plura committit, ut in talento sibi credito negotietur utiliter, portat onera gravia cum plenitudine potestatis, sic [Col. 0901D] in uno loco personaliter residens quod propter eventus plures et varios in spiritu per plura diffunditur et trahitur ad remota; quantoque magis potestas extenditur, tanto majori sollicitudine occupatur. Verum ne inter curas continuas et praegrandes pro defectu imperfectionis humanae deficeret, si solus consumendus inani labore ad suam sollicitudinem omnia revocaret, attendens quod messi multae operarius unus non sufficit, multos sibi operarios et coadjutores adjungit, ac per eos exsequitur quod per se non potest personaliter adimplere. Porro expedit ut cum fratribus onera partiatur, sic vices suas aliis committendo ut intelligatur ipsomet facere quod per alios fieri decernit, illius instructus exemplo qui discipulos suos in universum [Col. 0902A] mundum ad praedicandum direxit. Cum igitur non solum necessitas Ecclesiae, sed etiam utilitas Constantinopolitani imperii postularit illuc a latere nostro destinari legatum, nos ad exaltationem et commodum Ecclesiae pariter et imperii, nec non personae tuae specialiter intendentes, ut in missi persona mittentis notetur affectus, illum ad partes ipsas duximus destinandum quem inter fratres nostros speciali diligimus charitate, videlicet venerabilem fratrem nostrum Pelagium episcopum Albanensem, virum litteratum, providum et honestum, nobis et fratribus nostris charum admodum et acceptum. Ipsum igitur magnum Ecclesiae Dei membrum, imo personam nostram in ipso, benigne recipias et honeste pertractes: cui nos vices nostras [Col. 0902B] commisimus, ut juxta verbum propheticum evellat et destruat, aedificet et plantet quae secundum Deum evellenda et destruenda, nec non aedificanda cognoverit et plantanda. Ipsius itaque salubribus monitis et consiliis reverenter intendas, de cujus circumspectione provida et providentia circumspecta plenam fiduciam obtinemus quoniam, dirigente Domino, gressus ejus sic via regia curabit incedere quod non declinabit ab dexteram vel sinistram.

Datum Signiae, III Kal. Septembris, pontificatus nostri anno sexto decimo.

In eumdem fere modum nobilibus viris comitibus, baronibus et universis Christi fidelibus sub Constantinopolitano imperio constitutis, verbis competenter [Col. 0902C] mutatis.



CV. UNIVERSIS ARCHIEPISCOPIS, ET EPISCOPIS, ABBATIBUS, PRIORIBUS, ET ALIIS ECCLESIARUM PRAELATIS PER CONSTANTINOPOLITANUM IMPERIUM CONSTITUTIS. Super eodem. (Signiae, III Kal. Septembris).

Inconsutilis Domini tunica uni cessit in sortem, ut in ipsus Ecclesia servaretur unitas illibata. Ad conservandum autem in ea mysterium unitatis, unum eidem, beatum Petrum videlicet, Dominus caput instituit et magistrum, cui oves Christi, dicente Domino: Pasce ove meas (Joan. XXI), sunt sine distinctione commissae, alienis ab ovili Dominico reputatis [Col. 0902D] qui Petrum in suis successoribus non agnoscunt esse pastorem. Ab hac unitate Graecorum Ecclesia quondam divertens, et Petri magisterio se subducens, exivit ovile Dominicum, post gregem sodalium evagando; et sic quae primo sanis affluebat doctrinis et pene magistra vocari poterat propter tempus, errorum postmodum circumfusa caligine, coepit plurimum indigere, rursus divini eloquii rudimenta mendicans. Sane Patre luminum, a quo est omne datum optimum et omne donum perfectum, ipsam misericorditer illustrante, ad Petri magisterium, unitatem et devotionem videlicet Romanae Ecclesiae, salubriter est reducta; et cum in novam quodammodo infantiam sit renata, plenis eam lactare volentes uberibus, ad reformationem ipsius opem et [Col. 0903A] operam impendere nitimur efficacem. Et licet instantia nostra quotidiana sit omnium Ecclesiarum sollicitudo continua, tanto tamen ad illam specialius aciem nostrae provisionis extendere volumus quanto plus reformationis officio indigere dignoscitur post errorem. Unde quod in abstentia possumus per nos ipsos, et quod praesentialiter non valemus, alterius praesentia exsequentes, venerabilem fratrem nostrum Pelagium Albanensem episcopum, virum litteratum, providum et honestum, quem inter fratres nostros speciali diligimus charitate, a latere nostro legatum in Constantinopolitanum imperium destinamus, pro certo credentes sic eum via regia incessurum quod non declinabit ad dexteram vel sinistram; eique, de quo plenam fiduciam obtinemus, commisimus vices [Col. 0903B] nostras, ut juxta verbum propheticum evellat et destruat, aedificet et plantet quae secundum Deum evellenda et destruenda, nec non aedificanda viderit et plantanda; plenaria sibi potestate concessa ut absque contradictione cujuslibet ea quae pertinent ad legationis officium exsequatur. Ipsum ergo legatum recipiatis benigne ac honeste tractetis; quia cum nos recipiamur in ipso, in misso notabimus devotionis affectum quem geritis ad mittentem; et ipsius monitis ac mandatis humiliter intendentes, quae inter vos duxerit statuenda, tanquam devotionis filii studeatis reverenter admittere firmiterque servare, ac tales vos erga eum exhibere curetis quod non solum eidem, sed etiam nobis esse possit acceptum; scientes quod cum ei plenae legationis [Col. 0903C] officium commiserimus, sententias quas rite protulerit in rebelles, ratas haberi praecipimus et inviolabiliter observari.

Datum Signiae, III Kal. Septembris, pontificatus nostri anno sexto decimo.



CVI. GAUFRIDO PRINCIPI ACHAIAE. Super eodem. (Signiae, II Kal. Septembris.)

Licet olim Ecclesia Graeca elongaverit se ab uberibus matris suae, a capite membrum et pars a suo toto divertens, quia tamen per illius misericordiam qui venit drachmam quaerere perditam, et errantem ovem in deserto mundi hujus propriis humeris reportavit [Col. 0903D] ad cautam, ad devotionem sanctae Romanae Ecclesiae, quae, instituente Domino, mater est omnium et magistra, salubriter est reducta, sedes apostolica maternos affectus non exuens, ad reformationem ipsius tanto plus impendere nititur opem et operam efficacem quanto plus reformationis officio indiget post errorem. Sane cum utilitas, non solum spiritualis, sed etiam temporalis exigeret legatum a latere nostro in Graeciam destinari, nos illum ad partes illas duximus destinandum quem inter fratres nostros speciali diligimus charitate, videlicet venerabilem fratrem nostrum Pelagium episcopum Albanensem, virum litteratum, providum et honestum, nobis et fratribus nostris charum admodum et acceptum. Ipsum igitur magnum Ecclesiae Dei membrum, [Col. 0904A] imo personam nostram in ipso benigne recipias et honeste pertractes; cui nos vices nostras commisimus, ut juxta verbum propheticum evellat et destruat, aedificet et plantet quae secundum Deum evellenda et destruenda, nec non aedificanda cognoverit et plantanda. Ipsius itaque salubribus monitis et mandatis reverenter intendas; de cujus circumspectione provida et providentia circumspecta plenam fiduciam obtinemus, quoniam, dirigente Domino gressus ejus, sic via regia curabit incedere quod non declinabit ad dexteram vel sinistram.

Datum Signiae, II Kalend. Septembris, pontificatus nostri anno sexto decimo.

In eumdem modum scriptum est principibus, comitibus, baronibus.



CVII. H. LANGRAVIO THORINGIAE. Ei justitiam promittit. (Signiae, III Non. Septembris.)
[Col. 0904B]

Illa te obtentu tuae devotionis et fidei, quas in arduis sumus rebus experti, charitatis sinceritate diligimus ut non solum pro tuis, verum etiam pro aliorum negotiis preces tuas parati simus, quantum cum Deo et honestate possumus, exaudire, cum diligenter ad tuum aspiremus commodum et honorem. Sane quod a. . Bambergensi episcopo pro Ecclesiae devotione pertulisse diceris gravamina et jacturas eo nobis amplius est molestum quo serviendo Ecclesiae a viro ecclesiastico non gravamen sed praemium nosceris meruisse. Cum ergo a venerabili [Col. 0904C] fratre nostro Maguntinensi archiepiscopo, apostolicae sedis legato, qui super absolutione ipsius episcopi receperat scripta nostra, duxeris appellandum, et eodem appellationi tuae humiliter deferente, negotium ad nostrum sit delatum examen, justitiam tuam tibi, auctore Deo, diligenter curabimus conservare. Tu ergo termino tibi et episcopo ipsi a praefato archiepiscopo praefigendo talem ad nostram praesentiam dirigas responsalem qui causam tuam agat fideliter et prudenter. De caetero nobilitatem tuam monemus atque hortamur quatenus in nostra et apostolicae sedis devotione firmus et stabilis perseveres, ut negotio quod magnanimiter inchoatum est, et maxima jam ex parte promotum, feliciter [Col. 0904D] consummato, de toleratis laboribus manipulos reportare valeas exspectatos.

Datum Signiae, III Non. Septembris, pontificatus nostri anno sexto decimo.



CVIII. C. DECANO SPIRENSI. Respondet ad ejus consulta. (Signiae, V Idus Septembris.)

Quod juxta verbum Apostoli non videris altum sapere, sed timere, ac tuum cum propheta cognoscere imperfectum, et tamen confisus de illo qui dans affluenter omnibus, et non improperans, balbutientium linguas facit esse disertas, injunctum tibi exhortationis officium et suscepisti humiliter et sollicite niteris adimplere, tuam nobis commendat [Col. 0905A] prudentiam, et quod sis laudabiliter in ipso negotio processurus, fiduciam tribuit pleniorem. Tuis ergo consultationibus benignius intellectis, de iis qui suscepto crucis signaculo proposuerunt contra haereticos in provinciam proficisci, necdum suum fuerunt exsecuti propositum, respondemus ut tales ad assumendum itineris Hierosolymitani laborem sedulo inducantur, cum illum majoris meriti esse constet: ad quod si forsan induci nequiverint, votum prosequi compellantur emissum. De illis vero qui uxoribus reclamantibus volunt suscipere signum crucis, de quibus dubitas an propter hoc eorum debeat propositum impediri, sic duximus respondendum, quod cum rex coelestis major sit rege terreno, et constet quod vocatos ad terreni regis exercitum [Col. 0905B] uxorum non impedit contradictio, liquet quod ad summi Regis exercitum invitatos et ad illum proficisci volentes praedicta non debet occasio impedire, cum per hoc matrimoniale vinculum non solvatur, sed subtrahatur ad tempus cohabitatio conjugalis: quod in multis aliis casibus fieri frequenter oportet. Quid autem agendum sit de mulieribus et personis aliis quae crucis signaculum susceperunt, et ad prosequendum votum non sunt idoneae vel potentes, ex generalibus litteris [(132) 1Kb] conjicitur manifeste, in quibus continetur expressum ut, regularibus personis exceptis, suscipiant quicunque voluerint signum crucis, ita quod cum urgens necessitas aut utilitas evidens postularit, votum ipsum de mandato possit apostolico commutari aut redimi vel differri. Quia [Col. 0905C] vero collegam tuum ab hac luce Dominus evocavit, abbatem de Sconovuia eidem juxta petitionem tuam duximus subrogandum; et ut fructuosior valeat existere labor vester, tam tibi quam abbati praedicto concedimus ut incendiariis et iis qui manus temerarias in clericos aut alias personas ecclesiasticas injecerunt, volentibus suscipere signum crucis, satisfactione passis injuriam exhibita competenti, auctoritate nostra libere absolutionis beneficium impendatis; nisi forsan aliquorum excessus adeo graves existerent et enormes quod merito essent ad sedem apostolicam transmittendi.

Datum Signiae, V Idus Septembr., pontificatus nostri anno sexto decimo.



CIX. DECANO ET CAPITULO SPIRENSIBUS. Approbat quamdam commutationem. (Signiae, VII Idus Septembris.)
[Col. 0905D]

Justis petentium desideriis, etc. usque complere. Accepimus sane quod Spirensis Ecclesia duo possidebat monasteria in Thuringia, quorum abbatissis Spirensis episcopus regalia porrigebat, et imperium abbatiam de Wizkenburch ad se in temporalibus pertinentem in Spirensi dioecesi dioecesi obtinebat, de quibus inter ipsum imperium et praefatam Spirensem Ecclesiam commutatio facta proponitur de communi et libera voluntate, quam charissimus in Christo [Col. 0906A] filius noster Fredericus Siciliae rex illustris in Romanum imperatorem electus obnixe petiit auctoritate apostolica confirmari. Ejus igitur precibus inclinati, commutationem ipsam, sicut sine pravitate provide facta est et ab utraque parte sponte recepta, et in ipsarum abbatiarum dispendium non redundat, auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

Datum Signiae, VII Idus Septembris, anno XVI.



CX. GREGORIO SANCTI THEODORI DIACONO CARDINALI APOSTOLICAE SEDIS LEGATO. Transfert archiepiscopum Barensem ad Ecclesiam Panormitanam. (Signiae, IV Idus Septembris.)
[Col. 0906B]

Grave gerimus et indignum quod cum jam multoties mandaverimus per te Panormitanae Ecclesiae in pastorem de persona idonea provideri, sicut accepimus, mandatum nostrum nondum exstitit effectui mancipatum. Nolentes igitur ejusdem Ecclesiae provisionem ulterius prorogari, si forte nondum est illi de pastore provisum, venerabilem fratrem nostrum [Berardum] Barensem archiepiscopum, virum, sicut experimento cognovimus, providum et honestum, ac nobis et charissimo in Christo filio nostro Frederico illustri regi Siciliae in Romanum imperatorem electo, devotum pariter et fidelem, eidem Ecclesiae concedimus in pastorem, capitulo ejusdem Ecclesiae nostris dantes litteris in praeceptis [Col. 0906C] ut eidem tanquam pastori suo intendant humiliter et devote. Ideoque discretioni tuae per apostolica scripta praecipiendo mandamus quatenus praeceptum nostrum sublato cujuslibet contradictionis et appellationis obstaculo facias effectui mancipari, contradictores, si qui fuerint, vel rebelles per censuram ecclesiasticam appellatione postposita compescendo.

Datum Signiae, IV Idus Septemb., pontificatus nostri anno sexto decimo.

Scriptum est super hoc capitulo Panormitano.



CXI. EPISCOPO RATISPONENSI. De numero evectionum. (Signiae, IV Idus Septembris.)

[Col. 0906D] Gaudemus in Domino et in virtutis ejus potentia gloriamur quod in commisso tibi negotio crucis Christi te laudabiliter diceris exercere ac, bene divina cooperante gratia, proficere in eodem, charitatem tuam monentes attentius et hortantes quatenus supernae retributionis intuitu illud, calcatis pro Christi nomine cunctis difficultatibus, taliter exsequaris ut cum illis qui euntes ibant et flebant mittentes semina sua exsultationis manipulos valeas reportare. Quia vero propter diei malitiam evectionum numero, quem tibi taxavimus, contentus esse non potes, utpote qui cum eo longe a civitate tua per duo milliaria, sicut tuis nobis insinuasti [Col. 0907A] litteris, procedere non auderes, nos remedium quod contra impedimentum hujusmodi tua providit discretio approbantes, fraternitati tuae per apostolica scripta mandamus quatenus ubi personaliter negotium exsequi nequiveris memoratum, auctoritate nostra, prout ipse cogitasti, committas viris honestis et providis vices tuas. Et quoniam de tuae circumspectionis modestia fiduciam gerimus pleniorem taxandi tam tibi quam illis evectionum numerum quem secundum locorum et temporum qualitatem videris expedire liberam tibi concedimus facultatem, moderamine quod ipse providisti circa eos qui ministrabunt procurationes, cum res ita videbitur postulare, servato; ut videlicet duarum vel trium aut etiam plurium parochiarum populis in unum [Col. 0907B] ad audiendum verbum Domini convocatis, eorum praelati simul, ubi singuli non suffecerint, expensas bajulis verbi Dei exhibeant moderatas. Concedimus etiam ut incendiariis et iis qui manus temerarias in clericos aut alias personas ecclesiasticas injecerunt, volentibus suscipere signum crucis, satisfactione injuriarum exhibita competenti, auctoritate nostra munus absolutionis impendas; nisi forsan aliquorum excessus adeo graves existerent et enormes quod merito essent ad sedem apostolicam transmittendi. Ad haec, omnes qui, te circa hujusmodi negotium occupato, possessiones aut alia Ecclesiae tuae bona temere praesumpserint invadere vel turbare, in quacunque fuerint dioecesi constituti, tibi [Col. 0907C] liceat appellatione remota per districtionem ecclesiasticam coercere. Taliter ergo in omnibus exhibere te studeas prudentem, sollicitum et modestum, quod per hoc crescas et nomine apud homines et merito apud Deum, nosque fraternitatem tuam magis ac magis apostolica prosequamur gratia et favore.

Datum Signiae, IV Idus Septemb., pontificatus nostri anno sexto decimo.



CXII. ALBANENSI EPISCOPO APOSTOLICAE SEDIS LEGATO. De electione patriarchae Constantinop. (Signiae, XIV Kal. Octobris.)

Cum causam super postulatione de venerabili fratre nostro Heracliensi archiepiscopo et electione de dilecto filio plebano Sancti Pauli de Venetiis in [Col. 0907D] Constantinopolitana Ecclesia celebratis dilecto filio magistro Maximo notario nostro duxerimus committendam, et idem proficiscens usque Venetias in negotio pro parte processerit [(133) 1Kb] , quia tamen per Venetias Constantinopolim transitum habere non potuit, causam ipsam tuae fraternitati, de qua plene confidimus, duximus committendam, per apotolica tibi scripta mandantes quatenus in eadem secundum formam comprehensam in litteris directis ad eumdem magistrum appellatione remota procedas. Tu denique, frater episcope, super teipso, etc.

Datum Signiae, XIV Kal. Octobris, pontificatus nostri anno sexto decimo.



CXIII. PRIORI ET CONVENTUI CAMALDULENSIBUS. De reformatione monasterii de Vangaditia. (Signiae, VII Kal. Octobris.)
[Col. 0908A]

[(134) 1Kb] Cum dudum ad correctionem et reformationem monasterii de Vangaditia laborantes proficere non possemus, nec hujusmodi Babylon, quam studio multo curavimus, ad sanitatem ullatenus perveniret, quinimo ejus computruissent adeo cicatrices ut earum fetor etiam laicos ad nauseam provocaret, demum attendentes ferro debere vulnera resecari quae fomentorum non sentiunt medicinam, venerabili fratri nostro Nicolao Reginensi episcopo, tunc electo, et dilectis filiis priori Sancti Georgii et Venturae subdiacono nostro canonico Veronensi [Col. 0908B] dedimus in mandatis ut tam E. quondam ejusdem loci abbatem, qui a regimine ipsius nostra fuerat auctoritate amotus, quam etiam monachos universos per alia monasteria collocantes, virum aliquem religiosum, bonae opinionis et vitae, sollicitum in spiritualibus, et in temporalibus circumspectum, monasterio praeficerent antedicto, qui secum viris prudentibus et religiosis assumptis monasterium ipsum spiritualiter et temporaliter reformaret. Qui mandatum apostolicum fideliter exsequentes, dilectum filium S. domus vestrae de Verona priorem, virum utique providum et honestum, ipsi monasterio praefecerunt, injungentes eidem ut ad minus duodecim viris idoneis de ordine vestro assumptis, [Col. 0908C] ad ejusdem reformationem intenderet sollicite ac prudenter; nobis nihilominus per suas litteras quod fecerant intimantes, ut eorum processus per approbationem nostram stabilitatem debitam sortiretur. Volentes igitur sic ejusdem monasterii reformationi ac statui providere quod ex hoc juri apostolicae sedis, ad quam nullo medio pertinet, minime derogetur, de fratrum nostrorum consilio ipsum priorem concedentes dicto monasterio in abbatem, liberam ejusdem monasterii correctionem et plenam tibi, fili prior, et successoribus tuis duximus committendam, ita tamen quod qui pro tempore fuerit electus ibidem, Romano pontifici praesentetur, ab eo confirmationis et benedictionis gratiam recepturus; ad cujus amotionem, si quando propter excessus [Col. 0908D] suos fuerit amovendus, inconsulto Romano pontifice nullatenus procedatur.

Datum Signiae, VII Kal. Octobris, pontificatus notri anno sexto decimo.

In eumdem fere modum scriptum est Reginensi episcopo, priori Sancti Georgii, et V. subdiacono nostro canonico Veronensi, verbis competenter mutatis, usque nullatenus procedatur. Ideoque discretioni vestrae per apostolica scripta mandamus quatenus monachos qui adhuc in praefato monasterio commorantur in aliis monasteriis recipi facientes, in corporalem possessionem ipsius praedictum inducatis abbatem, et ad reformationem ejusdem opportunum impendentes [Col. 0909A] sibi consilium et favorem, faciatis ei de ipsius monasterii justitiis ab ejus fidelibus et subditis plenarie responderi; contradictores, si qui fuerint, vel rebelles per censuram ecclesiasticam appellatione postposita compescendo. Quod si non omnes, etc., tu, frater episcope, etc. Tu denique, frater episcope, super teipso, etc

Datum, ut supra.



CXIV. NOBILI VIRO COMITI [(135) 1Kb] GUIDONI, SPIRITUM CONSILII SANIORIS. Ut a Camaldulensium injuriis abstineat. (Signiae, XII Kal. Octobris.)

[(136) 1Kb] Cum tuum in multis offenderis redemptorem, et traditam tibi potestatem ab ipso multoties contra [Col. 0909B] eum praesumpseris exercere, deberes saltem in vitae vespera constitutus tuae delicta corrigere juventutis, et Domini faciem in confessione oris et satisfactione operis taliter praevenire ut in tremendi necessitate judicii, ab ipso, qui reddet singulis secundum opera sua, posses indulgentiae gratiam exspectare. Tu vero, quod dolentes referimus, necdum a via mala cohibes pedes tuos, sed quasi propriae salutis curam ac divini nominis timorem abjeceris et amorem, contempta Dei patientia, quae, quantum in ipsa est, ad poenitentiam te adducit, confusionem tibi thesaurizas et iram, religiosos viros, quorum patrocinium tibi deberes beneficiis et obsequiis comparare, ut apud Dominum allegarent precibus causam tuam, in tuae famae ac salutis dispendium [Col. 0909C] affligendo. Ecce enim, sicut multorum relatione didicimus, fratres Camaldulenses, qui saeculi vanitatibus abdicatis, mortificarunt cum vitiis et concupiscentiis membra sua, crucifigentes sibi mundum cum Apostolo et se mundo, multipliciter opprimens et affligens, nuper fecisti juxta ipsorum eremum quamdam viam, per quam non solum armatos, sed etiam histriones cum mulierculis ire facis, cum accessus terminorum suorum mulieribus ab antiquo fuerit interdictus. Nuper quoque quosdam boves ipsorum eisdem fecisti violenter auferri, nec eos, donec a quibusdam conversis eorum quamdam quantitatem bladi recepisti pro illis, reddere voluisti, his et aliis modis eorum quietem per te [Col. 0909D] ac tuos adeo inquietans ut, nisi aliter provideatur eisdem, sui ordinis instituta nequeant observare. Volentes igitur et eorum tranquillitati et tuae saluti pariter providere, nobilitatem tuam monemus, rogamus et exhortamur in Domino, in remissionem tibi peccaminum injungentes quatenus, brevitatem considerans vitae tuae, quae cum jam senilem pervenerit ad aetatem, omne autem quod antiquatur et senescit prope interitum esse constet, procul dubio longa esse non potest, recogites in amaritudine annos tuos, et attendens quod ex universis quae habere videris sola tua opera te sequentur, quae si bona fuerint, ad aeterna gaudia te perducent; si [Col. 0910A] vero mala, perpetuam te pertrahent ad gehennam, tui tandem incipias misereri, et satisfacere studens Domino de commissis, ab ecclesiasticorum virorum et specialiter dictorum Camaldulensium molestatione de caetero conquiescas, ne forte praeoccupatus subito die mortis, poenitentiae spatium quaeras, nec valeas invenire. Alioquin, cum pater filium quem diligit corrigat et castiget, nos specialiter ob salutem tuam, quam sollicitudine paterna zelamur, venerabilibus fratribus nostris archiepiscopo Pisano et episcopo Florentino et dilecto filio electo Aretino nostris damus litteris in mandatis ut tam super praedicta via quam aliis te ab eorumdem Camaldulensium vexatione cessare per censuram ecclesiasticam, appellatione remota, praevia ratione compellant.

[Col. 0910B] Datum Signiae, XII Kal. Octobris, pontificatus nostri anno sexto decimo.

Illis scriptum est super hoc, verbis competenter mutatis.



CXV. EPISCOPO ET CAPITULO CARDICENSIBUS. Confirmat quamdam compositionem. (Signiae, V Kal. Octobris.)

Cum a nobis petitur quod justum est, usque perducatur effectum. Sane oblata nobis ex parte vestra petitio continebat quod cum causam quae inter vos ex parte una et fratres domus Hierosolymitani hospitalis de Phitalea ex altera, super castro Cardicensi, casalibus et rebus aliis vertebatur, venerabilibus [Col. 0910C] fratribus nostris Thessalonicensi et Philippensi archiepiscopis et episcopo Sidoniensi duxerimus commitendam, tandem mediante praefato archiepiscopo Philippensi, cui vicem suam supradicti conjudices sui, qui negotio interesse non poterant, commiserunt, inter vos et praedictos Hospitalarios utrinque praestito juramento amicabilis compositio intervenit, quam vos et pars altera per proprias litteras postulastis apostolico munimine roborari. Eapropter vestris justis postulationibus grato concurrentes assensu, compositionem ipsam, sicut sine pravitate provide facta est, et ab utraque parte sponte recepta, et juramento firmata, ut in litteris inde confectis supradicti archiepiscopi Philippensis [Col. 0910D] sigillo munitis, quarum tenorem de verbo ad verbum praesentibus jussimus litteris adnotari, plenius continetur, auctoritate apostolica confirmamus et praesentis scripti patrocinio communimus. Tenor autem litterarum ipsarum talis existit [(137) 1Kb] . »Guillelmus Dei gratia Philippensis archiepiscopus universis Christi fidelibus ad quos praesens scriptum advenerit salutem in vero salutari. Cum causam inter venerabilem fratrem nostrum Bartholomaeum Cardicensem episcopum et fratres Hospitalis Sancti Joannis Hierosolymitani vertentem nobis et venerabilibus fratribus nostris archiepiscopo Thessalonicensi et Sidoniensi episcopo papa commisisset, et [Col. 0911A] cum ipsi tum valetudine corporis, tum negotiorum frequentia impediti, ad haec exsequenda personaliter venire non possent, nobis mandarunt ut dictam causam effectui mandaremus. Quod cum facturi Armiro venissemus, de communi assensu et voluntate utraque pars nostro sicut judicis delegati se dedit mandato, ut quidquid super controversia inter ipsos habita statueremus, ratum haberent et firmum. Recepta igitur ab utraque parte juratoria cautione nostro stare mandato, auditaque simul et diligentius veritate discussa, tam per idoneos et legitimos testes in praesentia nostra juratos quam etiam per privilegium Constantini quondam cognati Alexii imperatoris concessum Ecclesiae Cardicensi perpendimus casalia de quibus quaestio erat ad [Col. 0911B] eamdem Ecclesiam pertinere. Pro quo mandamus ut Ecclesia Cardicensis teneat, habeat et proprietario jure possideat casalia septem cum suis pertinentiis, scilicet Toliasiki, Jajadinami, Toalopocori, Olongos, Icanapiza, Iconzobi, Stenes, duoque molendina integra, et tria inaedificata in loco qui dicitur Suppettusu, cum fructibus exinde duobus annis perceptis. Super ducentis marchis argenti olim in compromisso statutis et nomine poenae solvendis, nec non et expensis factis cum dictus episcopus Romam accessit, quas dominus papa mandaverat nobis ut dicto episcopo solvi faceremus, taliter duximus statuendum. Episcopus enim antefatus et Ecclesia Cardicensis percipiant, teneant, et habeant [Col. 0911C] proventus fori Armironensis per sex annos; ita tamen quod si dicti fratres episcopo et Ecclesiae per quemlibet annum solverint quatuor libras hyperperorum, dum idem episcopus debet tenere proventus, sic quod simul et una vice solvant, pro residuis annis percipiant fructus fori praefati. Frumentum vero, vinum, hyperperi, et quidquid de bonis Ecclesiae dictae praesenti et praeterito anno saepedicti fratres perceperunt, jubemus praefato episcopo reddi; sic tamen ut impraesentiarum restituant quinque vegetes vini, quartam partem triginta septem modiorum frumenti et dimidii, centum quinquaginta tres modiorum hordei, cicerum quatuordecim, nucum quatuor, hinc ad Martium, tres alias residuas partes per totum mensem Augusti ad [Col. 0911D] magnum modium mensuratas exsolvant. Quia vero constitit nobis quod Hospitalarii habebant septem homines Ecclesiae Cardicensis, scilicet papam Leonem, Joannem Fot, Laviotissam et filium ejus, Parasque, Pifanum, Erinium, Nileiforum, jubemus illos a dictis fratribus episcopo restitui. Praeterea omnes abbatias et papates in tenimento hospitalis constitutas et existentes, dum tamen sint infra fines episcopatus Cardicensis, praecipimus reddi. Praesertim enim quamdam abbatiam in Armiro quae Valestinum dicitur, quam dominus papa eidem episcopo duxit concedendam, mandamus episcopum praefatum habere; et quidquid dominus papa ipsi adjudicavit episcopo vel concessit, eidem duximus auctoritate qua fungimur confirmandum.

[Col. 0912A] Litteras domini papae nobis et conjudicibus nostris transmissas, nec non et litteras imperiales domino Galterio Camerario delegatas praecipimus saepedictis fratribus reddi; ita ut ipsi fratres dominum papam et imperatorem precentur quod hanc pacem et compositionem custodiant, suarumque robore muniant litterarum. Idem etiam fratres omnes barones regionis precabuntur quod hanc custodiant pacem, ut si qua partium hoc non observarit contra eam existerent observanti parti faventes. Ut autem quod mandavimus majoris firmitatis robur assumat, magister Nicolaus tam pro episcopo quam pro se, magister Gregorius Signinus et Joannes clericus canonici Cardicenses juraverunt tactis sacrosanctis Evangeliis hanc pacem, compositionem, conventionem, [Col. 0912B] seu mandatum observare, et contra nullo tempore venire; et promisit episcopus ab omnibus canonicis Cardicensibus hoc juramentum praestari. Quod similiter frater Stephanus praeceptor, fratres Petrus et Oddo juraverunt observare; et promisit idem Stephanus sacramentum istud a cunctis fratribus exhiberi. Nos vero ad majorem hujus rei firmitatem habendam jubemus tam sigillo nostro quam sigillo venerabilis fratris nostri Thessalonicensis archiepiscopi, et hoc utriusque partis voluntate, praesens scriptum communiri. Omnia quidem praedicta jubemus esse rata, salva utrique parti agendi potestate, si qua sunt inter ipsos agenda, exceptis iis quae pagina praesenti notantur. Nos Bartholomaeus Cardicensis episcopus una cum capitulo ejusdem Ecclesiae [Col. 0912C] huic paci vel conventioni assentimus, ratamque et firmam semper habere promittimus; et praeterea tam apostolicae clementiae quam imperatoriae supplicamus majestati ut hanc pacem custodire suarumque munimine litterarum roborare dignentur. Barones insuper eodem modo precamur, scilicet dominos Conum seneschallum, Gaufridum de Villa-Arduini mareschalcum, Milonem de Brabant, et omnes alios barones, quod hanc custodiant pacem, suoque roborent sigillo, et parti observanti hanc pacem faventes contra non observantem existant. Nos frater Stephanus praeceptor domus de Phitalea et aliarum domorum hospitalis Sancti Joannis Hierosolymitani in Romania, una cum [Col. 0912D] fratribus nostris huic paci vel conventioni assentimus, ratamque et firmam semper habere promittimus; et praeterea tam apostolicae clementiae quam imperatoriae supplicamus majestati quod hanc pacem custodire et suarum munimine litterarum roborare dignentur. Barones insuper eodem modo precamur, scilicet dominos Conum seneschalcum, Gaufridum de Villa-Harduini mareschalcum, Milonem de Brabant, et omnes alios barones, quod hanc custodiant pacem, suoque roborent sigillo, et parti observanti hanc pacem faventes contra non observantem existant. Datum et recitatum apud Armiro in praesentia domini Gualterii camerarii, Nicolai Rugulusu, Theobaldi, Yvonis, Thomae, et multorum aliorum, anno Domini millesimo ducentesimo [Col. 0913A] duodecimo, anno XV pontificatus domini Innocentii papae III mense Decembri, die undecima.« Nulli ergo omnino hominum liceat hanc paginam nostrae confirmationis infringere vel ei ausu temerario contraire. Si quis autem, etc., usque incursurum.

Datum Signiae, V Kal. Octobr., pontificatus nostri anno sexto decimo.



CXVI. EPISCOPO NARNIENSI. Ejusdem fere argumenti cum epistola 94. (Signiae, VI Non. Octobris.)

Cum excommunicatorum communio sit aliis interdicta, ipsi officia publica exercere non debent. Quocirca fraternitati tuae per apostolica scripta mandamus [Col. 0913B] quatenus, constitutiones et sententias Narniensium judicum, quos sententia excommunicationis involvit, tam promulgatas quam promulgandas in posterum auctoritate nostra decernas irritas et inanes. Prohibemus etiam ne quis extraneus in elusionem mandati nostri apud Narniam officium judicis exercere praesumat. Porro quia fraus et dolus cuiquam patrocinari non debet, constitutiones et sententias talium inanes et irritas decerni mandamus. Tu denique, frater episcope, super teipso, etc.

Datum Signiae, VI Non. Octobris, pontificatus nostri anno decimo sexto.



CXVII. PATRIARCHAE GRADENSI. Commendat marchionem Estensem. (Signiae, VI Non. Octobris.)
[Col. 0913C]

[(138) 1Kb] Credebamus hactenus quod Paduani cives nobis et apostolicae sedi desiderarent reverentiam majorem impendere quam exhibere probentur, cum, sicut accepimus, dilectum filium nobilem virum marchionem Estensem nobis et Ecclesiae Romanae devotum contra justitiam vehementer impugnent: cujus pater et ipse pro Ecclesiae defensione se laboribus et periculis multis exponere minime dubitarunt. Porro si Paduani praedicti aliquid contra praefatum marchionem habebant, poterant saltem in hoc apostolicae sedi deferre quod illud in nostram notitiam deduxissent, ut nos eis satisfieri faceremus, [Col. 0913D] antequam contra eum, quem pro certo sciebant nos, quasi specialiter nostrum, charum et acceptum [Col. 0914A] habere, cum Ecilino et aliis et excommunicatis procederint nobis penitus inconsultis et quasi omnino contemptis. Quocirca fraternitati vestrae per apostolica scripta mandamus quatenus Paduanos eosdem ut a memorati marchionis impugnatione desistant diligenter moneas et inducas, eis ex parte nostra firmiter repromittens quod nos ipsis faciemus satisfactionem impendi, cum nobis ostenderint se contra eum aliquam justam causam habere. Alioquin, ne marchionem ipsum pro derelicto videamur habere, qui post Deum non habet alium ad quem pro justitia consequenda in hac tempestate recurrat, tu cognita veritate Paduanos praedictos ab injusta ipsius impugnatione per censuram ecclesiasticam appellatione remota compescas.

[Col. 0914B] Datum Signiae, VI Non. Octob., pontificatus nostri anno sexto decimo.



CXVIII. ARCHIEPISCOPO LUNDENSI [(139) 1Kb] APOSTOLICAE SEDIS LEGATO. Respondet ad ejus consulta. (Signiae, V Non. Octobris.)

[(140) 1Kb] Quia circa minima et maxima frequenter humanus deficit intellectus, prudentis est quaerere ubi scrupulus dubitationis occurrit. Sane [(141) 2Kb] postuslati per sedem apostolicam edoceri si presbyteri successive duas [(142) 1Kb] concubinas habentes, bigami censeantur, ut cum eis, tanquam cum irregularibus, quoad exsecutionem sui officii nequeas dispensare, et si presbyterorum filii sint indifferenter [Col. 0914C] ad sacros ordines promovendi, et utrum sacerdotes Suetiae in publicis debeas tolerare conjugiis, qui super hoc se asserunt cujusdam summi pontificis privilegio communitos. Ad quae sic duximus respondendum, quod cum sacerdotes praedicti, sive uno sive diversis temporibus, plures habuerint concubinas, irregularitatem non incurrerint bigamiae, cum eis, tanquam simplici fornicatione notatis, quoad exsecutionem sacerdotalis officii poteris dispensare, si vivere curaverint continenter [(143) 1Kb] . De presbyterorum vero filiis tam ex decreto Urbani papae secundi quam ex concilio colligitur Pictavensi quod ad sacros non sunt ordines promovendi, nisi aut in coenobiis aut in canonica regulari religiose fuerint conversati [(144) 1Kb] . De presbyteris autem Suetiae non [Col. 0914D] possumus dare responsum, nisi viderimus privilegium [Col. 0915A] quod praetendunt [(145) 1Kb] . Quaesivisti [(146) 1Kb] praeterea utrum in canonem incidant laici sententiae promulgatae qui sacerdotes aut alios clericos in manifesto furto comprehensos contrectaverint violenter, si citra violentiam nequeant comprehendi, et si clericus, quem vehementer praesumis esse falsarium [(147) 16Kb] , ad tuam praesentiam citatus legitime venire contemnens, citra excommunicationis sententiam ad judicium per violentiam trahi possit. Ad haec taliter respondemus, quod in neutro casuum praedictorum sententia excommunicationis incurritur, dummodo mandatum interveniat praelatorum, quorum tales clerici sunt jurisdictioni subjecti, cum hoc non ipsi laici, sed illi potius quorum auctoritate id faciunt facere videantur, nec [Col. 0915B] amplius laicorum violentia extendatur quam defensio seu rebellio exegerit clericorum [(148) 1Kb] . Subsequenter [(149) 1Kb] etiam quaesivisti utrum monachi Omnium Sanctorum privilegium bonae memoriae E. praedecessoris tui super episcopalibus decimis retinendis indultum, extendere valeant ad possessiones postmodum acquisitas et in posterum acquirendas. Super quo tale damus tuae fraternitati responsum, quod si decimarum illarum remissio facta exstitit secundum canonicas sanctiones, praedecessor tuus indefinite decimas episcopales monasterio remittendo, cum nihil exceperit, et poterat excepisse, ac in beneficiis plenissima sit interpretatio adhibenda, nec debeat una eademque substantia diverso jure censeri, intellexisse videtur non solum de decimis [Col. 0915C] possessionum illius temporis, sed futuri. Sane [(150) 1Kb] quia contingit interdum quod nullo accusatore publice comparente qui matrimonium impetat jam contractum, ad te privata quorumdam assertio defert consanguinitatis vel affinitatis impedimentum, an sub silentio praeterire, an ad denominationem jumentalium, ut tuis verbis utamur, procedere debeas, quaesivisti. Ad hoc sic breviter respondemus, quod si personae graves [(151) 1Kb] , quibus fides sit merito adhibenda, tuae fraternitati denuntient quod ii qui matrimonio sunt conjuncti se propinquitate contingant, etiamsi nullus manifestus appareat accusator, ex tuo procedere potes officio, ut veritate sollicite inquisita, quod postulaverit juris ordo [Col. 0915D] decernas, maxime si ex tali copula scandalum [(152) 1Kb] [Col. 0916A] sit subortum [(153) 1Kb] . Porro [(154) 1Kb] de nobili viro N. pro cujus dispensatione, indulgentia scilicet remanendi cum ea quae ipsum quinto gradu consanguinitatis contingit, a sede apostolica obtinenda, falsa nobis causa fuerat allegata, proles videlicet, cum tamen ante dispensationem obtentam unica filia, quam habebat, viam fuerit universae carnis ingressa, prout tua consultatio continebat, dissimulare poteris ut remaneat in copula sic contracta, cum ex separatione, sicut asseris, grave videas scandalum imminere [(155) 1Kb] . Tu denique, frater archiepiscope, super teipso.

Datum Signiae, V Non. Octobris, pontificatus nostri anno sexto decimo.



CXIX. ABBATI, PRIORI, ET CUSTODI SANCTI NICOLAI RIGENSIS DIOECESIS. Ut causae sibi commissae diligenter intendant. (Signiae, VI Idus Octobris.)
[Col. 0916B]

[(156) 1Kb] Cum olim dilecti filii magister et fratres militiae Christi de Livonia transmissa nobis conquestione monstrassent quod venerabilis frater noster episcopus et praepositus Rigenses in insula quae Holme dicitur ecclesiam construi non permitterent populo suae partis, nec ad eam praesentare plebanum, ac dictus episcopus in civitate Rigensi ecclesias, decimas, advocatiam, monetam, piscationes, et ipsius civitatis tertiam partem eos non sineret, prout ad ipsos pertinet, possidere, contra compositionem inter episcopum et fratres praedictos nobis [Col. 0916C] mediantibus initam veniendo, eisdem episcopo et praeposito per apostolica scripta mandavimus ut supradicta, juxta quod in authentico de praefata compositione confecto plenius continetur, possidere permitterint fratres ipsos libere ac quiete, nullam eis de caetero super illis inferentes molestiam indebitam et gravamen, ac idem episcopus in procurationibus quas ab ipsis et eorum Ecclesiis debet recipere annuatim sic se modeste haberet quod non gravaret eosdem, cum adhuc illorum et Ecclesiarum ipsarum sint tenues facultates. Vobisque nihilominus dedimus in mandatis ut si memorati episcopus et praepositus mandatum apostolicum negligerent adimplere, vos eos a praedictorum fratrum super iis molestatione indebita per censuram ecclesiasticam [Col. 0916D] appellatione remota compescere curaretis. [Col. 0917A] Sed miramur quod, sicut accepimus, cum episcopus et praepositus saepedicti ab eorumdem fratrum injuriis non revocaverint manus suas, eoque fortius persequantur eosdem quo difficilius possunt habere recursum ad sedem apostolicam tuam remoti, vos mandatum nostrum exsequi non curastis, ex absentia unius vestrum occasione dilationis assumpta, satis siquidem frivola et inani, cum in litteris pro eisdem fratribus ad vos missis contineretur expresse quod si non omnes iis exsequendis interesse possetis, duo vestrum ea exsequi procurarint, et sic fratres praedicti ob morae dispendium ad sedem apostolicam appellarunt. Nolentes igitur eorumdem fratrum differri justitiam, per iterata vobis scripta districte praecipiendo mandamus [Col. 0917B] quatenus in praedicto negotio secundum tenorem praecedentium litterarum omni occasione et appellatione cessantibus procedatis, memoratum episcopum ad praedictae compositionis observantiam per suspensionem pontificalis officii et etiam, si opus fuerit, excommunicationis sententiam compellentes. Tu denique, fili abbas, super teipso, etc.

Datum Signiae, VI Idus Octobris, pontificatus nostri anno sexto decimo.



CXX. ARCHIEPISCOPO, DECANO, ET PRAEPOSITO LUNDENSIBUS. De institutione novi episcopatus in Livonia. (Signiae, V Idus Octobris.) [(157) 1Kb]

Cum eo faciente qui venit salvum facere quod [Col. 0917C] perierat et Ecclesiam suam nova semper prole fecundat, Sackela et Hugenhusen de novo receperint verbum Dei, et per illius misericordiam qui veste nostrae humilitatis indutus, dignatus est peregrinari pro subditis, ut eos supernae patriae cives et aeternae beatitudinis faceret cohaeredes, Dei Evangelium quasi semen cadens in terram bonam per partes illas sit longe lateque diffusum, nec huic novellae plantationi diligentis agricolae cura desit, nostro fuit apostolatui supplicatum ut et locis per episcopalis dignitatis insignia et populis per circumspecti praelati sollicitudinem faceremus sine morae dispendio provideri. Ne igitur gregi Dominico desit cura pastoris, cum adhuc lupus rapax circumeat quaerens [Col. 0917D] quem devoret, paratus eo fortius ad rapinam quo recentius perdidit quod diu tenuerat occupatum, discretioni vestrae per apostolica scripta mandamus quatenus inquisita et cognita veritate, si qualitas locorum poposcerit, ac facultates sufficiant, et expedire videritis, episcopatum auctoritate nostra constituatis ibidem, et vocatis qui fuerint evocandi, per electionem canonicam faciatis loco et populo provideri de persona idonea in pastorem, et jura quae debent ad episcopum et Ecclesiam pertinere assignari eis integre ac quiete. Quod non si omnes, etc., tu, frater archiepiscope, etc. Tu denique, frater archiepiscope, super teipso, etc.

[Col. 0918A] Datum Signiae, V Idus Octobris, pontificatus nostri anno sexto decimo.



CXXI. ABBATI, PRIORI, ET CELLARIO DE MONTE SANCTI NICOLAI RIGENSIS DIOECESIS. Ut protegant neophytos. (Signiae, V Idus Octobris.)

Cum pastores Ecclesiae oves per devium infidelitatis errantes ad ovile Dominicum, non solum praedicationis officio, sed etiam beneficiorum gratia, debeant invitare, grave gerimus et indignum quod, sicut accepimus, venerabilis frater noster Rigensis episcopus quosdam neophytos, vix adhuc plene in sanctae fidei eruditione plantatos, in injuriam fratrum militiae Christi exhaeredat in Riga, et alias indebita [Col. 0918B] molestatione fatigat [(158) 1Kb] . Unde contingit quod respicientes retro qui ad aratrum jam manum posuerant, Christi jugum abjiciunt, relabentes in pristinae gentilitatis errorem, cum in jam Christianos ea praesumat memoratus episcopus quae in gentiles nullatenus attentaret. Volentes igitur praedictos neophytos debita quiete gaudere, discretioni vestrae per apostolica scripta mandamus quatenus supradictum episcopum ab ipsorum injuriis districtione qua convenit, sublato appellationis obstaculo, compescatis. Quod si non omnes, etc., duo vestrum, etc. Tu denique, fili abbas, super teipso, etc.

Datum Signiae, V Idus Octobris, pontificatus nostri anno sexto decimo.



CXXII. ABBATI DE GOTHLANDA, ET DE NORTHLANDA, ET DE SUTHERLANDA PRAEPOSITIS LUNDENSIS DIOECESIS. Dantur conservatores fratribus militiae Christi. (Signiae, V Idus Octobris.)
[Col. 0918C]

Quoniam nimis dispendiosum est et grave dilectis filiis fratribus militiae Christi de Livonia, cum sint in remotis partibus constituti, pro singulis querelis apostolicam sedem adire, cum frequenter a multis tam clericis quam laicis gravibus sint injuriis lacessiti, ad supplicationem eorum super hoc eis duximus providendum. Quocirca discretioni vestrae per apostolica scripta praecipiendo mandamus quatenus, cum a dictis fratribus fueritis requisiti, [Col. 0918D] malefactores eorum in Bremensi provincia constitutos, ut eis ablata restituant, et de damnis et injuriis irrogatis satisfaciant competenter, vel in aliquos compromittant qui appellatione remota, justitia mediante, procedant, per censuram ecclesiasticam, sublato appellationis diffugio, compellatis [(159) 1Kb] . Quia vero venerabilis frater noster Rigensis episcopus eos, sicut accepimus, in multis opprimere consuevit, volumus ut cum vobis constiterit memoratum episcopum malitiose vexare fratres eosdem, eum ipsis in expensis legitimis condemnetis. Quod si non omnes, etc., duo vestrum, etc. Tu denique, fili abbas, super teipso, etc.

[Col. 0919A] Datum Signiae, V Idus Octob., pontificatus nostri anno XVI.



CXXIII. MAGISTRO ET FRATRIBUS MILITIAE CHRISTI IN LIVONIA CONSTITUTIS. Confirmat eis possessiones. (Signiae, V Idus Octobris.)

Cum a nobis petitur, etc., usque assensu, Saccale ac Hugenhusen Gutlandiae adjacentes et omnia bona quae obtinetis in Gutlandia, sicut ea omnia juste ac pacifice possidetis, salvo jure quod debet ad episcopum et Ecclesiam pertinere, vobis et per vos ordini vestro auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

[Col. 0919B] Datum Signiae, V Idus Octob., pontificatus nostri anno decimo sexto.



CXXIV. UNIVERSIS CHRISTI FIDELIBUS PER SAXONIAM CONSTITUTIS. Quod subveniant episcopo Estiensi praedicanti fidem. (Laterani, III Kal. Novembris.)

[(160) 1Kb] Quoniam juxta sententiam Sapientis ab adolescentia prona est vita hominis ad peccandum et diversis inquinamentis obnoxia vitiorum, multa ei charitatis opera proponuntur, ut ibi multiplicentur remedia ubi morborum diversitas invalescit. Sane ad vestram domum credimus notitiam pervenisse quod Dominus noster, qui neminem vult perire, sed omnes ad agnitionem pertingere veritatis, calceamentum [Col. 0919C] suum in Livoniam miseratus extendit, ad partes illas novos apostolos dirigendo, per quos populus, qui usque nunc ambulabat in tenebris cerneret lucem magnam ortam ambulantibus in medio umbrae mortis. Inter caeteros autem per quos in gentibus illis revelavit Dominus brachium sanctum suum, ut viderent salutare Domini Dei sui, venerabilis frater noster Estiensis episcopus plurimum laborasse dignoscitur, et, divina cooperante gratia, profecisse: qui quanquam sibi liceat eorum carnalia metere quibus spiritualia seminat, cum os bovis alligari non debeat triturantis, et Dominus iis qui annuntiant Evangelium de Evangelio vivere ordinarit; quia tamen, cum sit neophytorum episcopus, [Col. 0919D] hac uti metuit potestate, ne quod offendiculum de Evangelio Christi, eumdem sine baculo atque pera portantem coram regibus et gentibus nomen Dei universitati vestrae duximus propensius commendandum, charitatem vestram monentes et obsecrantes in Domino, atque in remissionem vobis peccaminum injungentes, quatenus ipsum tanquam Jesu Christi legatum recipiatis benigne ac sincera tractatis in Domino charitate, suam et coadjutorum ejus in Evangelio ex abundantia vestra in hoc praesenti tempore supplentes inopia, ut et illorum abundantia vestra sit supplementum inopiae in futuro.

[Col. 0920A] Datum Laterani, III Kal. Novemb., pontificatus nostrii anno sexto decimo.



CXXV. EPISCOPO MONASTERIENSI. Recipitur sub protectione sedis apostolicae. (Laterani, III Kal. Novembris.)

[(161) 1Kb] Ab eo qui neminem vult perire, sed ut omnes ad agnitionem perveniant veritatis, tibi esse audivimus et credimus inspiratum ut venerabili fratri nostro Estiensi episcopo, qui sicut servus fidelis et prudens, in Domini vinea fideliter operatur, cooperator accedens, cum eo portare proposueris coram gentibus et regibus nomen Dei et dare salutis scientiam plebi suae. Nos igitur tuum pium propositum dignis in Domino laudibus commendantes, fraternitatem [Col. 0920B] tuam monemus attentius et hortamur quatenus accensus zelo fidei Christianae, ac sperans quod qui affectum tibi dedit, adjiciet et effectum, evangelistae aggrediaris opus et officium confidenter, ut cum illis qui euntes ibant et flebant mittentes semina sua, exsultationis manipulos valeas reportare. Ut autem praedicationis officium valeas liberius exercere, statuimus ut, te hujusmodi pietatis operi mancipato, Ecclesia et persona tua cum omnibus bonis suis suo apostolicae sedis protectione consistant. Tu denique, frater episcope, super teipso, etc.

Datum Laterani, III Kal. Novemb., pontificatus nostri anno sexto decimo.

In eumdem modum scriptum est episcopo Verdensi. [Col. 0920C] In eumdem modum scriptum est episcopo Paderburnensi.



CXXVI. ABBATIBUS, ARCHIDIACONIS, DECANIS, PRIORIBUS, ET ALIIS ECCLESIARUM PRAELATIS PER SAXONIAM CONSTITUTIS. Eis commendat episcopum Estiensem. (Laterani, III Kal. Novembris.)

[(162) 1Kb] Ad vestram jamdudum notitiam credimus pervenisse quod Dominus noster, qui neminem vult perire, sed ut omnes ad agnitionem perveniant veritatis, ad partes Livoniae calceamentum suum miseratus extendit, et nonnullos gentilitatis tenebris obvolutos, ab eis ostensa sibi luce magna, quae ipse est misericorditer liberavit. Cum autem venerabilis [Col. 0920D] frater noster Estiensis episcopus, qui praedicando in jam dictis partibus verbum Dei multum laboravit in Evangelio et divina gratia cooperante profecit, animo indefesso desideret portare coram gentibus et regibus verbum Dei, et ad messem, quae multa est, sufficere operarii pauci non possint, universitatem vestram monemus in Domino, apostolica vobis scripta mandates quatenus cum idem episcopus aliquos de fratribus vestris ad hujusmodi ministerium utiles et idoneos a vobis duxerit exigendos, sibi duos aut saltem unum de vestris collegiis singuli concedatis, ut cooperantibus ipsis, currat velociter sermo ejus qui emittit eloquium suum [Col. 0921A] terrae. Vos denique, filii abbates, super vobis ipsis.

Datum Laterani, III Kal. Novemb., pontificatus nostri anno sexto decimo.



CXXVII. EPISCOPO ESTIENSI. Confirmat ejus ordinationem. (Laterani, II Kal. Novembris.)

[(163) 1Kb] Commissi nobis officii sollicitudo deposcit ut iis quae ad divini cultus ampliationem pertinere noscuntur favorem studeamus benevolum impartiri. Cum ergo venerabiles fratres nostri Padeburnensis, Verdensis, Raskeburgensis et Rigensis episcopi te in episcopum Estiensis provinciae duxerint ordinandum, sicut ex litteris accepimus eorumdem, nos quod super hoc ab ipsis provide atque canonice [Col. 0921B] factum est ratum habentes et gratum, praesentium tibi auctoritate concedimus ut in ea libere officium exerceas pastorale.

Datum Laterani, II Kal. Novembr., pontificatus nostri anno sexto decimo.



CXXVIII. DILECTIS FILIIS MILITIBUS CHRISTI IN LIVONIA. Eis commendat eumdem episcopum. (Laterani, II Kal. Novembris.)

[(164) 1Kb] Etsi cunctis fidelibus cor unum in Domino et anima debeat esse una, specialiter tamen ii qui saecularibus desideriis abnegatis in medio nationis habitant infidelis, putantes necessarium in carne manere solummodo propter fratres, servare debent [Col. 0921C] spiritus unitatem; ut se tanquam Dei ministros irreprehensibiles omnibus exhibentes, ac lucentes sicut luminaria inter eos, ipsos ad aemulationem fidei valeant provocare. Noveritis autem ad nostram audientiam pervenisse quod, cum venerabiles fratres nostri Padeburnensis, Verdensis et Raskeburgensis episcopi T. quondam montis Sancti Nicolai abbatem, qui calceatus pedes in praeparationem Evangelii pacis, infidelium multitudinem ad fidem, Domino cooperante, convertit, in episcopum Estiensis provinciae, quae per Dei gratiam jam pro magna parte conversa est, auctoritate nostra duxerint ordinandum, vos eidem in Evangelio laboranti non solum vestrum denegatis auxilium, sed etiam impedimenta paratis, nisi vobis certam concedat in eadem provincia portionem, [Col. 0921D] non tam solliciti propagare nomen fidei Christianae quam conjungere domum ad domum et agrum agro usque ad loci terminum copulare, quasi soli habitare in terrae medio debeatis. Praeterea cum quosdam receperitis obsides ipsi episcopo praesentandos, ipsos sibi praesentare postmodum renuistis, temporale lucrum ex eorum retentione captantes, qui lucra hujusmodi detrimenta deberetis credere propter Christum. Denique Christi Evangelio praebere offendiculum non timetis, dummodo vestras possitis possessiones et redditus ampliare. Ne igitur qui Christi milites appellamini, militare probemini contra Christum, universitatem vestram monemus attentius et hortamur, [Col. 0922A] per apostolica vobis scripta praecipiendo mandantes quatenus attendentes quod non est regnum Dei possessiones et villae, sed pax atque justitia et gaudium in Spiritu sancto, exstincto prorsus cupiditatis ardore, praefato episcopo et aliis bajulis verbi Dei pro viribus impendatis consilium et auxilium opportunum, ab eorum impedimento sic penitus abstinentes quod de vobis ad aures nostras clamores hujusmodi de caetero non ascendant; ne, si secus duxeritis faciendum, concessis vobis a sede apostolica privilegiis, ex quibus assumere dicimini audaciam excedendi, vos reddatis indignos, et a gratia quam hactenus vobis exhibere curavimus excidatis.

Datum Laterani, II Kal. Novemb., pontificatus nostri anno sexto decimo.



CXXIX. EPISCOPO ESTIENSI. Eximitur a jurisdictione metropolitani. (Laterani, IV Non. Novembris.)
[Col. 0922B]

[(165) 1Kb] Cum in memoria hominum non existat quod Estiensis provincia cuiquam fuerit metropolitico jure subjecta, praesentium tibi auctoritate mandamus ne cuiquam tanquam metropolitano respondeas absque mandato sedis apostolicae speciali. Tu denique, frater episcope, super teipso, etc.

Datum Laterani, IV Non. Novemb., pontificatus nostri anno XVI.



CXXX. JOANNI ILLUSTRI ANGLORUM REGI. Ejusdem argumenti cum epistola 78. (Laterani, II Non. Novembris.)
[Col. 0922C]

Sicut in arca foederis Domini cum tabulis Testamenti virga continebatur et manna, sic in pectore summi pontificis cum scientia legis divinae rigor districtionis et favor dulcedinis continetur. Unde semper hanc consuevit moderantiam observare ut verbera patris et ubera matris habens, sic in rebelles et induratos severitatem exerceat quod benignitatem exhibeat erga humiles et correctos, ejus exemplo qui vinum superinfudit et oleum vulneribus sauciati. Gaudemus autem in Domino et in potentia virtutis ipsius quod adeo tibi nostra medicamina profecerunt ut tua per illa sanasse vulnera videamur, et qui medico fuisti molestus cum asperitatem [Col. 0922D] medicaminis sentiebas, jam gratus existis ex quo percepisti gratiam sanitatis. Plane gratus, quia ut perfecte satisfaceres de commissis, te ipsum et tua Deo et Ecclesiae obtulisti. Et ecce, qui te jam quasi dejecerat, subito te erexit, humiliando sublimem, et humilem sublimando: quinetiam adeo te firmavit, super illam petram stabiliens pedes tuos de qua ipsa Veritas inquit ad Petrum: Tu es Petrus, et super hanc petram aedificabo Ecclesiam meam * et portae inferi non praevalebunt adversus eam (Matth. XVI), quod si non retraxeris pedes ab illa, nullum oportebit te casum aliquatenus formidare. Venientes igitur ad apostolicam sedem venerabilem fratrem nostrum [Col. 0923A] Joannem Norwicensem episcopum, et dilectos filios H. abbatem Belliloci et fratrem A. Martel, et nobiles viros H. de Bova et P. de Maulay nuntios tuos paterna benignitate suscepimus, et petitiones tuas per ipsos nobis prudenter expositas, quantum cum honestate potuimus, curavimus exaudire, firmum gerentes invito propositum ea semper efficere quae ad tuum commodum et honorem debeant pervenire; cum pro certo speremus quod et tu in devotione ac obedientia sacrosanctae Romanae Ecclesiae matris tuae non solum persistere sed et proficere pura intentione studebis: quod utique tibi et spiritualiter et temporaliter ad magnum proficiet incrementum. Serenitatem itaque regiam rogamus attentius et monemus quatenus sanctam Ecclesiam sponsam Christi [Col. 0923B] semper in regno tuo studeas honorare, faciens eam debita libertate gaudere, ut vere specialis Ecclesiae filius comproberis, quia tunc tibi regalis dignitas integra conservabitur cum ecclesiasticam libertatem integram conservabis; diligenter attendens quod principes illi pene penitus defecerunt qui ecclesiasticam praesumpserunt infringere libertatem, ii vero semper de bono profecerunt in melius qui jura studuerunt ecclesiastica confovere. Illum autem tuae regali prudentiae consulimus ad cautelam, ut cum archiepiscopis et episcopis regni tui contentiose non agas, maxime super negotiis spiritualibus et ecclesiastico jure; cum ad nos possis habere recursum, per quos multa poteris honeste perficere [Col. 0923C] quae honeste non potes efficere per te ipsum; pro certo confidens quod nos petitiones et preces tuas, quantum honestas permiserit, intendimus efficaciter exaudire. Quid denique praedictis nuntiis responderimus super tua non excommunicanda persona neque tua interdicenda capella nisi de mandato sedis apostolicae speciali, aliisque nonnullis de quibus cum eis studiose contulimus, ipsi, tanquam viri providi et fideles, tuae poterunt excellentiae viva voce referre, quos merito suae probitatis et fidei tibi reddidimus commendatos.

Datum Laterani, II Non. Novembris, pontificatus nostri anno sexto decimo.



CXXXI. JOANNI ILLUSTRI ANGLORUM REGI, EJUSQUE DE SUA UXORE LIBERIS HAEREDIBUS IN PERPETUUM. Ejusdem argumenti cum epistola 79. (Laterani, II Non. Novembris.)
[Col. 0923D]

Rex regum et Dominus dominantium Jesus Christus, sacerdos in aeternum secundum ordinem Melchisedech, ita regnum et sacerdotium in Ecclesia stabilivit ut sacerdotale sit regnum et sacerdotium sit regale, sicut in Epistola Petrus et Moyses in lege testantur, unum praeficiens universis, quem suum in terris vicarium ordinavit; ut sicut ei flectitur omne genu coelestium, terrestrium, et etiam infernorum, ita illi omnes obediant et intendant, ut sit unum ovile et unus pastor. Hunc itaque reges saeculi [Col. 0924A] propter Deum adeo venerantur ut non reputent se rite regnare nisi studeant ei devote servire. Quod tu, fili charissime, prudenter attendens, illo misericorditer inspirante in cujus manu sunt corda regum, et quo voluerit vertit illa, teipsum et regna tua etiam temporaliter ei subjicere decrevisti cui noveras spiritualiter esse subjecta; ut in unam vicarii Christi personam, quasi corpus et anima, regnum et sacerdotium uniantur ad magnum utriusque commodum et augmentum. Ille utique hoc dignatus est operari qui cum sit alpha et omega, finem retulit ad principium, et principium protraxit ad finem; ut illae provinciae quae olim sacrosanctam Romanam Ecclesiam propriam in spiritualibus habuere magistram, nunc etiam in temporalibus [Col. 0924B] dominam habeant specialem. Tu quippe, quem Deus ad hoc idoneum ministrum elegit, tam te quam etiam regna tua, Angliae videlicet et Hiberniae, cum omni jure ac pertinentiis suis devota et spontanea voluntate ac communi consilio baronum tuorum Deo et sanctis apostolis ejus Petro et Paulo sanctaeque Romanae Ecclesiae nobisque ac successoribus nostris in jus et proprietatem sub annuo mille marcharum censu offerens concessisti, sicut in tuo continetur authentico scripto [(166) 1Kb] , cujus de vebo ad verbum talis tenor existit: Joannes Dei gratia rex Angliae, dominus Hiberniae, dux Northmaniae et Aquitanioe, comes Andegaviae, omnibus Christi fidelibus praesentem chartam inspecturis salutem. [Col. 0924C] Universitati vestrae per hanc chartam [(167) 1Kb] nostram sigillo nostro munitam volumus esse notum, quia cum Deum et matrem nostram sanctam Ecclesiam offenderimus in multis, etc., ut supra epist. 77. Nos autem oblationem et concessionem hujusmodi pie ac provide factas gratas et ratas habentes, personam tuam et personas haeredum tuorum cum praedictis regnis et pertinentiis eorumdem et omnibus bonis aliis rationabiliter nunc possessis et in posterum possidendis sub beati Petri et nostra protectione suscipimus, tibi et ipsis secundum praescriptam formam de communi consilio fratrum nostrorum supradicta regna concedentes in feudum et praesenti privilegio confirmantes; ita quod quilibet haeredum tuorum, cum regni coronam acceperit feudum hujusmodi [Col. 0924D] summo pontifici et Romanae Ecclesiae publice recognoscat, et eis fidelitatis exhibeat juramentum. Nulli ergo omnino hominum liceat hanc paginam nostrae concessionis et confirmationis infringere vel ei usu temerario contraire. Si quis autem, etc., usque incursurum.

Datum Laterani, per manum Rainaldi acolythi et capellani domini Innocentii III papae, II Non. Novembris, indictione secunda, Incarnationis Dominicae anno millesimo ducentesimo decimo tertio, pontificatus vero ejusdem domini Innocentii anno sexto decimo.



CXXXII. DUBLINENSI ARCHIEPISCOPO ET NORWICENSI ET WINTONIENSI EPISCOPIS, ET NOBILIBUS VIRIS GUILLELMO SARESBERIENSI, G. FILIO PETRI ESSEXIAE, R. BOLONIAE, R. CESTRIAE, W. VUARANNIAE, W. MARESCALLO PAMBROCIAE, R. LI BIGOT NORFOLCIAE, W. ARUNDELLI, GUILLELMO DE FERR. ET SACRO WINTONIAE COMITIBUS, ET R. FILIO ROGERI; W. BRIGERTE, R. DE ROS, G. FILIO RAUFREDI, R. DE MORTUOMARI, P. FILIO HEBERTI, ET W. DE ALBINIACO. De eadem re. (Laterani, II Kal. Novembris.)
[Col. 0925A]

In forma concordiae qua cum multa deliberatione providimus pro reformanda pace inter charissimum in Christo filium nostrum Joannem Anglorum regem [Col. 0925B] illustrem et Ecclesiam Anglicanam hoc inter caetera continetur expressum, quod idem rex veram pacem et plenam securitatem praestabit venerabilibus viris Stephano Cantuariensi archiepiscopo, Willelmo Londoniensi, Eustachio Eliensi, Aegidio Herefordensi, Jocelino Bathoniensi et Huberto Lincolniensi episcopis, priori quoque ac monachis Cantuariensibus et Roberto filio Walteri, ac Eustachio de Vesci, nec non caeteris clericis ac laicis hoc negotium contingentibus, praestando simul coram legato vel delegato nostro publice juramentum quod ipsos cum suis nec laedet nec laedi faciet vel permittet in personis vel rebus, eisque omnem indignationem dimittet, et in gratiam suam eosdem recipiet ac bona fide tenebit, quodque praefatos archiepiscopum et episcopos non [Col. 0925C] impediet nec faciet aut permittet aliquatenus impediri quominus ipsi libere suum exsequantur officium et plena suae juridictionis auctoritate, prout debent utantur, et super iis tam nobis quam ipsi archiepiscopo et singulis episcopis suas patentes litteras exhibebit, faciens ab episcopis et comitibus ac baronibus suis, quot et quos praefati archiepiscopus et episcopi postulaverint, juramenta et eorum patentes litteras exhiberi quod ipsi bona fide studebunt ut haec pax et securitas firmiter observetur, et si forte (quod Deus avertat), idem rex per seipsum vel alios contravenerit, ipsi pro Ecclesia contra violatores securitatis et pacis mandatis apostolicis inhaerebunt, ac dictus rex perpetuo custodiam [Col. 0925D] vacantium Ecclesiarum amittat. Sane intelleximus vos pro praescripta securitate ac pace jurasse vestrasque patentes litteras tradidisse. Unde per apostolica vobis scripta mandamus quatenus ad consummandam et conservandam formam ejusdem securitatis et pacis diligens studium impendatis et operam efficacem. Ne quis autem ex hujus vinculo cautionis occasionem assumat contra praefatum regem aliquam turbationis materiam suscitandi, cum per eam sic illis ad necessariam securitatem et pacem velimus esse provisum quod isti ad gravamen indebitum vel incommodum non redundet, praesentium vobis auctoritate praecipimus quatenus, si quid forsan emerserit quod contra praescriptam securitatem et pacem facere proponatur, [Col. 0926A] non ante cujusquam instinctu adversus eumdem regem aliquatenus moveamini quam consulto Romano pontifice ipsius recipiatis cum responso mandatum qui omnia consuevit aequo libramine moderari, cum hoc ipsum in praedicta forma contineatur expressum, quod vos pro Ecclesia contra violatores securitatis et pacis debetis mandatis apostolicis inhaerere.

Datum Laterani, II Kal. Novemb., pontificatus nostri anno sexto decimo.



CXXXIII. NICOLAO TUSCULANO EPISCOPO APOSTOLICAE SEDIS LEGATO. De absolutione regis Angl. (Laterani, II Kal. Novembris.)

Cum de charissimo in Christo filio nostro Joanne [Col. 0926B] illustri Anglorum rege ac ejus regno, quod ad Romanam Ecclesiam ex ejus dono jure pertinet speciali, oporteat nos curam et sollicitudinem gerere diligentem, fraternitati tuae per apostolica scripta mandamus quatenus, postquam relaxatum fuerit interdictum, venerabilibus fratribus nostris Stephano Cantuariensi archiepiscopo, S. R. E. cardinali et coepiscopis ejus ex parte nostra districte praecipias quatenus omnes litteras, tam priores quam posteriores, impetratas a nobis contra eumdem regem si formam pacis non duceret admittendam, illasque praesertim quae sic incipiunt: Exspectantes hactenus exspectavimus, per regnum Franciae, Angliam, Scotiam et Hiberniam ad archiepiscopos et episcopos, nec non Leodiensem et Trajectensem pontifices destinandas, [Col. 0926C] tibi sine diminutione aliqua repraesentent, easque protinus facias minutatim incidi vel igne comburi, ne contra eum ipsarum occasione quidquam sinistri valeat attentari; ipsos ad hoc, si necesse fuerit, districtione qua convenit compellendo.

Datum Laterani, II Kalend. Novemb., pontificatus nostri anno sexto decimo.



CXXXIV. EIDEM. De eadem re. (Laterani, II Kal. Novembris.)

Fraternitati tuae praesentium auctoritate mandamus quatenus postquam interdictum Angliae fuerit [Col. 0926D] relaxatum, omnes conjurationes et factiones, si quae occasione discordiae inter regnum et sacerdotium factae sunt, denunties auctoritate nostra irritas et inanes, cum causa cessante, cessare debeat et effectus.

Datum Laterani, II Kal. Novemb. pontificatus nostri anno sexto decimo.



CXXXV. ARCHIEPISCOPO ET EPISCOPIS ET NOBILIBUS VIRIS BARONIBUS, MILITIBUS, NEC NON ET UNIVERSIS POPULIS PER ANGLIAM ET WALLIAM CONSTITUTIS. Super eodem. (Laterani, V Kal. Novembris.)

Cum per ipsius gratiam qui discordantes parietes in se angulari lapide copulavit, vera pax et plena [Col. 0927A] concordia sit inter regnum et sacerdotium in Anglia reformata, nos, qui tenemur curam et sollicitudinem gerere specialem de charissimo in Christo nostro Joanne illustri Anglorum ac ejus regno, quod ad Romanam Ecclesiam per donum ipsius speciali jure noscitur pertinere, sibi et haeredibus suis providere volentes per apostolica vobis scripta mandamus atque praecipimus quatenus in fidelitate ipsius regis ac haeredum suorum prompto animo et corde siucero perseverare curetis, tales vos circa devotionem ipsius per omnia exhibentes quod tam a nobis quam ipso debeatis merito commendari; scientes pro certo quod nos ad ipsius commodum et honorem efficaciter aspiramus.

Datum Laterani, V Kal. Novembris, pontificatus [Col. 0927B] nostri anno sexto decimo.

In eumdem modum scriptum est archiepiscopis, episcopis, et abbatibus, et caeteris Ecclesiarum praelatis et nobilibus viris principibus, comitibus, baronibus et universis militibus, et populis per Hiberniam constitutis. In eumdem modum Willelmo illustri regi Scotiae, et nobili viro Alexandro filio ejus.



CXXXVI. ROBERTO TITULI SANCTI STEPHANI IN COELIO MONTE PRESBYTERO CARDINALI APOSTOLICAE SEDIS LEGATO. Super eodem. (Laterani, V Kal. Novembris.)

Cum per ipsius gratiam, etc., ut supra usque mandamus quatenus nobis inconsultis in cismarinam terram ipsius non proferas aliquo modo sententiam [Col. 0927C] interdicti.

Datum Laterani, V Kal. Novemb., pontificatus nostri anno sexto decimo.



CXXXVII. MICOLAO TUSCULANO EPISCOPO APOSTOLICAE SEDIS LEGATO. Super eodem. (Laterani, III Kal. Novembris.)

Olim venerabilibus fratribus nostris Stephano Cantuariensi archiepiscopo S. R. E. cardinali, Willelmo Londoniensi, Eustachio Eliensi, Aegidio Herefordensi et Huberto Lincolniensi episcopis apostolicis dedimus litteris in mandatis quatenus concessiones, pactiones, sive promissiones quas [Col. 0927D] clerici seu religiosi viri cujuscunque professionis vel ordinis Joanni regi Angliae super ablatis vel extortis post interdictum fecerunt quo minus ipsa restituantur ad plenum denuntiarent irritas et inanes auctores etiam et procuratores illarum, nisi moniti satisfecerint, excommunicationis vinculo innodarent, si qui vero praedictorum noluerint ablata vel extorta repetere, detentores eorum nihilominus ipsa restituere compellerent in terrae sanctae subsidium juxta mandatum apostolicum reservanda. Cum igitur ad subsidium terrae sanctae totis affectibus aspiremus, volentes id per tuae sollicitudinis studium effectui mancipari, per apostolica [Col. 0928A] tibi scripta mandamus quatenus ea quae taliter fuerint reservanda facias apud domos Hospitalii et Templi accurate deponi et fideliter custodiri, recipiens super ipsis depositis testimoniales litteras magistrorum; contradictores, si qui fuerint, vel rebelles per censuram ecclesiasticam, sublato appellationis obstaculo, compellens.

Datum Laterani, III Kal. Novemb., pontificatus nostri anno sexto decimo.



CXXXVIII. EIDEM. Super eodem. (Laterani, II Kal. Novembris.)

[(168) 1Kb] Cum non possit Ecclesiis melius provideri quam si eis praeficiantur pastores idonei, qui non [Col. 0928B] tam praeesse cupiant quam prodesse, fraternitati tuae, de qua plenam fiduciam obtinemus, per apostolica scripta mandamus quatenus episcopatus et abbatias Angliae nunc vacantes facias cum tuo consilio de personis idoneis per electionem vel postulationem canonicam ordinari, quae non solum vita et scientia sint praeclarae, verum etiam regi fideles et regno utiles, nec non ad consilium et auxilium efficaces, assensu regio requisito. Cum ergo vacantium Ecclesiarum capitulis nostris demus litteris in praeceptis ut tuo consilio acquiescant, tu Deum habens prae oculos, consulas super hoc viros providos et honestos, qui plene norint merita personarum, ne te cujusquam astutia circumveniri contingat. Si qui vero contradictores fuerint vel [Col. 0928C] rebelles, tu eos per censuram ecclesiasticam, appellatione remota, compescas.

Datum Laterani, II Kal. Novemb., pontificatus nostri anno sexto decimo.

Scriptum est super hoc vacantium Ecclesiarum capitulis.



CXXXIX. NEAPOLITANO ARCHIEPISCOPO. De accusatione adversus archiepiscopum Surrentinum. (Laterani, VIII Idus Novembris.)

[(169) 1Kb] Constitutis in nostra praesentia venerabili fratre nostro Alferio archiepiscopo et dilecto filio Matthaeo canonico Surrentinis, dum idem M. accusationis [Col. 0928D] concepto libello eumdem archiepiscopum deferret de crimine Simoniae, asserens nihilominus eum crimini laesae majestatis obnoxium, eo quod, ut dicebat, eodem archiepiscopo machinante Surrentina civitas a regia fidelitate recessit et reprobo juravit Othoni, ac ipsum archiepiscopum excommunicatum celebrasse divina, cum post talem machinationem per quam machinatores hujusmodi latam a sede apostolica excommunicationis sententiam incurrerunt, divina praesumpserit celebrare, archiepiscopus, antequam describendi libellum fieri sibi copiam postularet, in personam accusatoris quod esset inimicus et conspirator excepit, allegans interdicendum [Col. 0929A] ei aditum accusandi, cum secundum instituta canonica inimici et conspiratores in nullius debeant accusationem admitti [(170) 1Kb] . Ad quod pars adversa respondit quod cum tanta sit labes simoniacae pravitatis ut servi adversus dominos et criminosi quilibet admittantur, et in prodendo crimine laesae majestatis socius etiam initae factionis non solum auditur, quinimo praemio et honore donatur, super praemissis exceptiones hujusmodi accusationem elidere non valebant, praesertim cum publicae utilitatis intersit ne crimina remaneant impunita [(171) 1Kb] . Fuit autem ad haec ex adverso responsum quod cum in decreto Anacleti papae caveatur expresse accusatores esse non posse qui ante hesternum diem aut nudiustertius inimici [Col. 0929B] fuerunt, ne irati nocere cupiant vel laesi ulcisci, et inoffensus accusatorum quaeratur affectus, et non suspectus, ac constitutio Calisti [(172) 1Kb] papae generaliter interdicat conspirationem in alicujus accusationem admitti, nec in aliquo canone sit expressum quod inimicus ac conspirator in exceptis criminibus audiatur, ne quod sanctorum Patrum documento sancitum non est superstitiosis adinventionibus attentetur, circa praemissa prohibitioni standum est generali, praesertim secundum aequitatem canonicam, quae viam non debet malignitatibus aperire,

Inter haec autem de causis inimicitiarum et conspirationis archiepiscopus interrogatus respondit quod memoratus M. ipsi archiepiscopo et cum in [Col. 0929C] archidiaconum et cum in archiepiscopum fuit assumptus se opposuit adversarium manifestum. Praeterea cum quidam Neapolitanus fuisset in mortem fratris archiepiscopi machinatus, et per amicos ipsius ejiceretur de propria civitate, quidam magnates quos dictus Neapolitanus consanguinitatis linea contingebat ejectionem illius ad injuriam reputantes eumdem induxere Matthaeum ut cum quibusdam aliis in damnationem ipsius archiepiscopi conjuraret. Porro priorem causam non duximus admittendam, maxime cum reconciliatio fuerit subsecuta; prout ex narratione ipsius archiepiscopi notabatur [(173) 1Kb] . Super alia vero quam inficiabatur M. fuit pro ipsius parte propositum quod non est interdicta subjectis omnis conjuratio in praelatum; quia, cum secundum [Col. 0929D] decretum Gelasii papae quisdam clericorum confidere non debeat offensae apostolicae se immunem, si in iis quae sequenda salubriter apostolica deprompsit auctoritas episcopum viderit excedentem, et non protinus ad aures Romani pontificis deferre curaverit, in pestilentem praelatum non immerito possunt conjurare subjecti, exemplo quadraginta episcoporum Illyrici ac Graeciae, qui per professionem in scriptis factam convenientes in unum, a Timotheo, qui per metum imperatoris Anastasii fuerat in Constantinopolitanum assumptus episcopum, discesserunt [(174) 1Kb] . Verum asserente archiepiscopo ex fomite [Col. 0930A] malignitatis in eum conjurasse Matthaeum et hoc se legitime probaturum, ad ultimum consentientibus partibus sic duximus providendum, ut archiepiscopus porrectum libellum accipiens, super objectis criminibus responderet, reservata sibi facultate probandi quod idem M. ex malignitate conjuravit in ipsum. Libelli vero conceptio talis erat. »In nomine Domini, Amen. Anno Domini millesimo ducentesimo decimo tertio, pontificatus domini Innocentii III summi pontificis anno sexto decimo, mense Octobris, septimo Idus ejusdem. Apud vos, domine Innocenti Dei gratia summe pontifex, ego Matthaeus canonicus Surrentinus defero dominum Alferium Surrentinum archiepiscopum lege canonica reum de Simonia; quia dico ipsum promisisse archidiaconatum Surrentinum [Col. 0930B] Joanni Ciroleon olim canonico Surrentino ut consentiret electioni suae in civitate Surrenti in camera, juxta triclinium episcopii, tempore domini Coelestini tertii summi pontifis, mense Januarii. Item defero eum reum de crimine laesae majestatis; quia civitas Surrentina recedendo a fidelitate regia, juravit Othoni, ipso hoc procurante, tempore domini Innocentii tertii summi pontificis in civitate Surrenti, in palatio suo, mense Maii. Et defero eum postmodum multoties celebrasse divina in ecclesia Surrentina, cum per sententiam vestram credam eum ob hoc excommunicationis vinculum incurrisse. Ego dictus M. profiteor me hunc libellum inscriptionis dedisse.« Oblato tandem libello, [Col. 0930C] pars archiepiscopi allegavit quod erat minus legitime in quadam sui parte conceptus, eo quod non continebatur in ipso quo anno fuerint crimina objecta commissa. Cum enim libelli conceptio continere debeat mensem et consules sub quibus crimen dicitur fuisse commissum et antiquitus consules constituerentur annales, videtur quod admissi criminis annus exprimi debeat in libello.

Frustra etiam mensis juberetur apponi, si anni cujus est mensis non habetur aliqua certitudo. Ad quod pars accusatoris respondit quod cum in forma concipiendi libellum de anno non inveniatur expressum, sicut nec dies, ita nec annus admissi criminis debet apponi ne subornationi testium occasio praebeatur. Nec propter hoc quod in foro civili [Col. 0930D] debent exprimi consules, licet consules essent antiquitus annui, sequitur quod certus annus sit exprimendus, cum idem consul diversis vicibus et pluribus annis gerere potuisset officium consulatus; unde per expressionem nominis ejus de certo anno constare non posset. Et cum in denominatione mensis non constet cujus anni mensis existat, non ita per expressionem mensis, sicut et anni, ad subornandum testes occasio posset assumi. His autem et aliis hinc inde propositis, cum ad ultimum accusator expresserit archiepiscopum eo anno commisisse Simoniae crimen objectum quo fuit archiepiscopatum [Col. 0931A] adeptus, promittendo archidiaconatum Ecclesiae Surrentinae J. Ciroleon quondam canonico Surrentino si consentiret in ipsum, ac de tempore quo praedicta civitas juravit Othoni, satis manifeste constaret, ad contestationem litis, inficiante archiepiscopo crimina sibi opposita, est processum. Confessus est tamen quod postquam civitas juravit Othoni, multoties celebravit.

Productis autem ex parte archiepiscopi quibusdam testibus ad probandam exceptionem objectam cum hujusmodi protestatione M., scilicet quod post publicationem depositionum illorum, si vellet, posse objicere in personas, quia illis archiepiscopus contentus esse nolebat, depositiones ipsorum minime publicantes, receptionem testium tam super principali [Col. 0931B] quam super exceptione praedicta de consensu partium fraternitati tuae duximus committendam, per apostolica tibi scripta mandantes quatenus testes quos utraque pars duxerit producendos diligenter examines, et eorum dicta conscripta fideliter ad nos sub tuo conclusa sigillo transmittas, praefigens partibus terminum competentem quo nostro se conspectui repraesentent. Caeterum quoniam a principio protestatus est praefatus M. nobilem virum Simonem de Surrento germanum archiepiscopi memorati et quosdam alios ipsius archiepiscopi consanguineos multa impedimenta per suam potentiam praestitisse quo minus probationis copiam in nostra praesentia secum habuerit, cum quosdam induxerint [Col. 0931C] ad jurandum ne adversus archiepiscopum aliquid dicerent, et alios minis ac terroribus a perhibendo testimonio nitantur arcere, nos ex officio nostro super hoc providere volentes, mandamus ut generalem feras excommunicationis sententiam in omnes qui aliquod impedimentum ipsi M. praestare praesumpserint in testibus producendis. Illos autem quos, sicut dictum est, jurasse constiterit quod contra archiepiscopum nihil dicerent denunties juramento hujusmodi non teneri quominus valeant in hac causa perhibere testimonium veritati. Si quis autem de consanguineis archiepiscopi aliquos de testibus praesumpserit impedire, quia verisimile non videtur ut eo invito talia fierent, et ob hoc non caret scrupulo societatis occultae, eo quod, si [Col. 0931D] voluerit, poterit prohibere cum secundum legitimas sanctiones ostendat se iniquam litem fovere, ac experiri debeat judicis auctoritatem elusam qui defensionis copiam subtrahit adversario, eumdem archiepiscopum ab officio pontificali suspendas, et facias, sublato appellationis obstaculo, manere suspensum donec illum fecerit a tali praesumptione cessare. Tu denique, frater archiepiscope, etc.

Datum Laterani, VIII Idus Novembris, pontificatus nostri anno sexto decimo.



CXL. EPISCOPO TAURINENSI. Ut recipiat cessionem episcopi Aquensis. (Laterani, II Idus Novembris.)
[Col. 0932A]

Venerabilis frater noster Aquensis episcopus nobis per litteras suas humiliter supplicavit ut eumdem senectute confectum a sollicitudine pontificalis officii absolvere dignaremur. Quocirca fraternitati tuae per apostolica scripta mandamus quatenus cessionem ipsius recipias vice nostra, ipsum, si a cedendi proposito forte destiterit, ad id per censuram ecclesiasticam, appellatione postposita, compellendo. Ejus autem cessione recepta, relaxes suspensionis sententiam quam dilecti filii abbas Sancti Stephani [Col. 0932B] Bononiensis et magister Gra. in eum auctoritate nostra protulisse noscuntur; ac sibi de proventibus Aquensis Ecclesiae juxta facultates ipsius et necessitatem personae provisionem congruam facias assignari [(175) 1Kb] ; injungens capitulo ejusdem Ecclesiae ut personam idoneam sibi per canonicam electionem praeficiant in pastorem non obstante privilegio Alexandrinis ab apostolica sede concesso, cum eodem reddiderint se indignos. Tu denique, frater episcope, etc.

Datum Laterani, II Idus Novembris, anno decimo sexto.



CXLI. CAPITULO MEDIOLANENSI. Dat eis archiepiscopum. (Laterani, VII Idus Novembris.)
[Col. 0932C]

[(176) 1Kb] Receptis litteris nostris quibus vobis dedimus in mandatis ut causam electionum et postulationis in vestra celebratarum Ecclesia, quam dudum ad petitionem vestram duximus committendam, coram judicibus quibus illam commisimus usque ad festum Sanctae Crucis proximo praeteritum finaliter prosequi studeretis, alioquin ex tunc procuratores idoneos ad nostram curaretis praesentiam destinare, pastorem quem Domino inspirante vobis et eidem providerimus. Ecclesiae recepturos nuper dilectos filios Alkerium subdiaconum nostrum, Stephanum Balbum, et Willelmum canonicos vestros ad sedem [Col. 0932D] apostolicam cum vestris litteris destinastis, cum multimoda gratiarum actione, mandatum nostrum humiliter admissuros, suppliciter postulantes ut quem mallemus de gremio Ecclesiae vestrae vobis dignaremur concedere in pastorem. Nos autem super hoc deliberatione habita diligenti, suspicionis et dissensionis materiam vitare volentes, dilectum filium Henricum cimiliarcham Ecclesiae vestrae, virum providum et honestum, in pastorem vobis duximus concedendum, per apostolica scripta mandantes quatenus ei tanquam pastori vestro reverentiam et obedientiam impendatis debitam ac devotam.

Datum Laterani, VII Idus Novembris, anno XVI.



CXLII. PRIORI ET CONVENTUI FARFENSIBUS. De electione abbatis. (Laterani, XVI Kal. Decembris.)
[Col. 0933A]

Quam graviter et enormiter intrinsecam et extrinsecam pestem in spiritualibus et temporalibus a longo jam tempore Farfense monasterium sit collapsum manifesta demonstrant indicia et certa comprobant argumenta. Nos autem quibus divinitus omnium Ecclesiarum est sollicitudo commissa frequenter ad ejus curationem intendimus; sed propter lethalem plagam cordis et capitis, quae quasi a planta pedis usque ad verticem corpus infecit, nondum illam potuimus ex toto curare, ut dicere valeamus: Curavimus Babylonem, et non est sanata [Col. 0933B] (Jer. LI). Nunc vero tempus advenit ut si ei caput praeficiatur idoneum totum corpus valeat a languore curari. Verum mirari cogimur et moveri quod nobis irrequisitis penitus et contemptis, qui Deo teste ad reformationem ipsius monasterii pura semper intentione processimus, vos ad electionem abbatis de praeposito faciendam praepropere processistis, qui, ut de caeteris taceamus, in tantae praesumptionis et ambitionis arrogantiam est elatus ut antequam confirmatio postularetur a nobis, quin etiam prius quam quidquam nobis de ipsius fuisset electione relatum, praesumpserit monachorum obedientias et laicorum fidelitates recipere, in choro, in capitulo, in refectorio, et in camera locum abbatis [Col. 0933C] usurpans, recipiendo munitiones et castra, seque Farfensem electum non solum gerere sed et scribere non expavit; sicut per juramenta constitit monachorum, quorum nonnulli super pravitate Simoniaca requisiti, tam de auditu quam etiam de crudelitate testimonium perhibuere jurati. Nos igitur ecclesiasticae puritatis zelo succensi, quod tam improbe factum est irritantes, universos ab obedientia et fidelitate illi praestita decernimus auctoritate apostolica penitus absolutos; districte praecipientes eidem ut, si periculum vult ordinis evitare, de ipsa electione se nullatenus intromittat, sed incontinenti universa resignet quae tali occasione recepit, ac deinde vocatis omnibus ad quos spectat electio Deum habentes prae oculis, talem personam, sive de ipso monasterio [Col. 0933D] sive de alio vobis eligatis regulariter in abbatem cui nihil obsistat de canonicis institutis. Nos enim ex parte Dei omnipotentis Patris et Filii et Spiritus sancti, auctoritate quoque beatorum apostolorum Petri et Pauli ac nostra, excommunicamus et anathematizamus omnes et singulos qui contra conscientiam suam quemquam nominare vel eligere praesumpserint in abbatem, maxime pro quo sciant aut credant donationem sive promissionem factam esse aut etiam faciendam; et si aliquo tempore de tali fuerint reatu detecti, sciant se ab ipso monasterio perpetuo removendos. Has denique litteras districte praecipimus coram clero et populo publice [Col. 0934A] legi et diligenter exponi, ne valeant excusari si qui forte praesumpserint mandatis apostolicis obviare.

Datum Laterani, XVI Kal. Decemb., pontificatus nostri anno XVI.



CXLIII. G. FERRARIENSI PRAEPOSITO. Constituitur rector massae Ficaroli. (Laterani, XII Kal. Decembris.)

[(177) 1Kb] De tua confisi prudentia et potentia, post obitum bonae memoriae Ferrariensis episcopi curam et administrationem massae Ficaroli tibi duximus committendam, mandantes ut redditus tam ipsius massae quam civitatis Ferrariensis, quos Romana Ecclesia percipere consuevit, nomine nostro colligeres et fideliter conservares. Verum, sicut ex tuis [Col. 0934B] accepimus litteris, ad te non pervenit illud mandatum. Unde credimus ipsum non sine malitia fuisse suppressum. De illis autem redditibus ad Ecclesiam Romanam spectantibus quos quidam Ferrarienses, sicut intelleximus, ex concessione clarae memoriae marchionis Estensis percipiunt, scire te volumus concessiones hujusmodi non esse factas de nostrae arbitrio voluntatis. Unde nos ipsas decernimus, et tu de mandato nostro denunties irritas et inanes. Tu igitur redditus ipsos et alios ad Romanam Ecclesiam pertinentes tam in Ferraria quam in massa praedicta nomine nostro recolligas et studeas conservare. Quae vero male alienata vel concessa repereris, auctoritate sedis apostolicae revoces; contradictores, si qui [Col. 0934C] fuerint, vel rebelles per censuram ecclesiasticam appellatione postposita compescendo. Quidquid autem super his feceris, nobis rescribere non postponas.

Datum Laterani, XII Kal. Decemb., pontificatus nostri anno sexto decimo.



CXLIV. ABBATI SANCTI PETRI ALTISIODORENSIS, DECANO TRECENSI ET SACRISTAE ALTISIODORENSI. Ut cives Senonenses satisfaciant Ecclesiae. (Laterani, Idibus Novembris.)

Significavit nobis venerabilis frater noster archiepiscopus Senonensis quod cum dilectus filius abbas Sancti Petri Vivi olim bona quondam Menardi defuncti, hominis Ecclesiae suae, tanquam res proprias [Col. 0934D] et sibi debitas accepisset, et ipsas ad mandatum majoris et parium Senonensium reddere vel recredere non curasset, ipsi homines Ecclesiae jam dictae auctoritate propria capere praesumpserunt, et licet postmodum ad mandatum dilecti filii P. officialis praefati archiepiscopi restituerint viros illos, quia tamen post haec dicti cives admoniti saepius recusarunt abbati praedicto injuriam de captione suorum hominum emendare, prout idem officialis per sententiam diffinivit, excommunicavit officialis eosdem. Propter quod ipsi plusquam duodecim homines Ecclesiae Sancti Petri capere iterum praesumpserunt, ipsos Senonis in carcerem detrudentes: quos quia pluries [Col. 0935A] requisiti reddere vel recredere noluerunt, denuo dictus officialis eos excommunicationis poenae subjecit, et civitatem Senonensem, in qua tenebantur in carcere religati homines Ecclesiae memoratae, supposuit interdicto. Consequenter vero dicti cives propter suam contumaciam manifestam, quia respondere in Senonensi curia contempserunt, occasionem frivolam praetendendo, et quia noluerunt securos reddere homines Ecclesiae Sancti Petri, sicut per officialis praefati sententiam fuerat diffinitum, nec non et quia reddere noluerunt res cujusdam feminae ipsius Ecclesiae quas ceperant, iterato per dictum officialem insuper triplici excommunicationis laqueo sunt astricti; sicque tam gravi poenae quinquies subjici meruerunt. Postmodum autem ad partes [Col. 0935B] illas accedens dilectus filius Robertus tituli Sancti Stephani in Coelio monte presbyter cardinalis, apostolicae sedis legatus, et coram se utramque partem faciens praesentari, praescriptis majori et paribus, recepto prius ab ipsis corporaliter juramento quod mandatis ejus in omnibus et per omnia obedirent, beneficium absolutionis impendit, praecipiens eis firmiter in virtute praestiti juramenti quod ecclesiae praedictae captos homines liberarent et emendas tribuerent, ac insuper de solvendis excommunicationum emendis nec non et de restituendis integre universis quae restituenda forent, fidejussores idoneos exhiberent, sicut praesentatae nobis ipsius legati litterae continebant. Ipsi vero, licet homines liberarint, spreta tamen postmodum in suarum periculum [Col. 0935C] animarum religione praestiti juramenti, mandatum ipsius cardinalis implere de faciendis emendis et fidejussionibus exhibendis penitus contempserunt, sicut per litteras exsecutorum praefati legati nobis constitit manifeste. Cum igitur cardinalis praedictus in negotio crucis Dominicae promovendo multipliciter occupatus, decisioni hujus causae non valeat absque dispendio interesse, nec velimus tantam contumaciam totque injurias, quae asseruntur Christi Ecclesiae irrogatae, surdis auribus pertransire, volentes etiam dictorum majoris et civium spirituali periculo praecavere, discretioni vestrae per apostolica scripta praecipiendo mandamus quatenus nisi dicti major et pares emendas fecerint, et de solvendis [Col. 0935D] emendis et restituendis integre universis quae propter haec restituere tenebuntur, fidejussores idoneos dederint archiepiscopo memorato, prout eis dictus cardinalis praecepit sub debito praestiti juramenti, vos ipsos auctoritate nostra in priores excommunicationum sententias appellatione postposita reducatis, facientes easdem cum interdicti sententia usque ad satisfactionem congruam inviolabiliter observari. Si vero praescripti major et pares praedicta fecerint universa, sicut superius est expressum, audiatis quae partes hinc inde contra suprascriptas sententias vel pro ipsis duxerint proponenda. Et si forsan infra certum tempus quod eis duxeritis [Col. 0936A] praefigendum legitime vobis constiterit injuste fuisse latas sententias antedictas, ipsos cives ac fidejussores eorum ab emendis penitus absolvatis, et faciatis ei congrue satisfieri de injuriis irrogatis. Alioquin tam ipsos quam fidejussores eorum ad satisfaciendum plenarie de injuriis et emendis et restituendum omnia quae propter hoc restituere tenebuntur per censuram ecclesiasticam appellatione postposita compellatis. Quod si non omnes, etc., duo vestrum, etc. Tu denique, fili abbas, etc.

Datum Laterani, Idibus Novemb., pontificatus nostri anno sexto decimo.



CXLV DE CLARO MARISCO ET DE LONGOVILLARI ABBATIBUS, ET DECANO CHRISTIANITATIS DE MOSTEROLO, MORINENSIS ET AMBIANENSIS DIOECESUM. De reformatione monasterii S. Judoci. (Laterani, XVIII Kal. Decembris.)
[Col. 0936B]

[(178) 1Kb] Dilectus filius abbas Sancti Judoci proposuit coram nobis quod cum olim propter alleviationem oneris debitorum quibus ejus monasterium premebatur, et deprimendam quorumdam contumaciam monachorum, apostolicae sedis auxilium implorasset, ad petitionem ipsius vobis dedimus in mandatis ut ad dictum monasterium personaliter accedentes, ei vice nostra visitationis impenderetis officium, corrigendo et reformando in ipso quae inveniretis correctionis et reformationis officio indigere. Vos autem hujus auctoritate mandati quaedam pro parte in ipso monasterio correxistis, jurisdictione vobis in aliis [Col. 0936C] reservata, ut certo tempore rediretis ad statum ipsius monasterii plenarie reformandum. Interim autem per nuntium venerabilis fratris nostri Ambianensis episcopi ad abbatem et priorem de Gardo dioecesana sibi lege subjectos et Atrebatensem praepositum quondam suum concanonicum et speciali sibi familiaritate conjunctum a sede apostolica quibusdam generalibus litteris impetratis super inquisitione facienda in monasteriis per Ambianensem dioecesim constitutis, iidem occasione litterarum ipsarum in memorato monasterio Sancti Judoci volebant correctionis officium exercere. Verum cum abbas et conventus ad eorum citati praesentiam rescripti apostolici copiam sibi fieri, ut ex ipsius [Col. 0936D] tenore constaret si tales inquisitores haberent aliquid jurisdictionis in ipsis, et dari sibi ad deliberandum inducias postularent, nec obtinere valerent, ad sedem apostolicam appellarunt; sed illi, appellatione contempta, in eumdem abbatem suspensionis, sicut audivit, sententiam promulgarunt, alias in ipsius et quorumdam aliorum de monasterio praejudicium perperam procedentes. Unde petebat a nobis abbas praedictus eorumdem processum irritum nuntiari. Auditis igitur iis et aliis propositis coram nobis tam per abbatem eumdem quam per magistrum P. nuntium episcopi memorati, qui tamen nuntius de iis quae proposuit non potuit facere nobis [Col. 0937A] fidem, quia generale mandatum non derogat speciali, praesertim cum in eo de speciali mentio non habetur, praedicti abbatis de Gardo et collegarum ejus processum decrevimus irritum et inanem. Verum ne saepedictum monasterium tali praetextu plenariae correctionis officio defraudetur, per apostolica vobis scripta mandamus quatenus cum intersit episcopi ne in sua dioecesi monasteria remaneant incorrecta, praedicto Ambianensi vocato, ut per se vel per nuntium, si velit, intersit, non ut impediat, sed ut in praesentia vestra proponat si quid viderit corrigendum, ad ipsum monasterium personaliter accedatis, eidem secundum tenorem praecedentium litterarum plenae visitationis officium impensuri. Vos denique, filii abbates, super vobis ipsis, etc.

[Col. 0937B] Datum Laterani, XVIII Kal. Decembris, pontificatus nostri anno sexto decimo.



CXLVI. WILLELMO ABBATI GEMBLACENSIS MONASTERII, EJUSQUE FRATRIBUS TAM PRAESENTIBUS QUAM FUTURIS RELIGIOSAM VITAM PROFESSIS IN PERPETUUM. De confirmatione privilegiorum. (Laterani, XVII Kal. Decembris.)

Religiosis desideriis dignum est facilem praebere consensum, ut fidelis devotio celerem sortiatur effectum. Eapropter dilecti in Domino filii, vestris justis postulationibus clementer annuimus, et praedecessorum nostrorum felicis memoriae Innocentii, Eugenii et Coelestini, Romanorum pontificum, vestigiis inhaerentes, praefatum monasterium, in quo [Col. 0937C] divino mancipati estis obsequio, sub beati Petri et nostra protectione suscipimus et praesentis scripti privilegio communimus, statuentes ut quascunque possessiones, quaecunque bona, etc. usque et illibata permaneant: in quibus haec propriis duximus exprimenda vocabulis: Ipsum videlicet monasterium in beatorum Petri et Exuperii honore fundatum, quod utique ipsius burgi principalis ecclesia esse dicitur, cum capella sua, quae vocatur Sancti Salvatoris, juxta providentiam tuam et successorum tuorum, fili abbas, tam in temporalibus quam in spiritualibus libere et absque contradictione aliqua disponenda, salvo nimirum jure debito Leodiensis episcopi. Similiter etiam villas et capellas de Corcis, [Col. 0937D] de Esnagia, et de Salveniriis, et de Lircil, et de Arentin, ad praedictum locum tam parochiali quam saeculari jure pertinentes. Praeterea fundum ipsius burgi et terras adjacentes, cum banno et justitia, percussura monetae, mercato et teloneo, foragio vini; cambatico et materia, positione villici sive scabinorum atque caeterorum officialium ad eumdem locum pertinentium. Piscarias et vivaria, cum molendinis, terris cultis et incultis, pratis, pascuis et silvis, ac partem allodii Gemblacensis quae fuit Aegidii et Joannis fratrum de Corcis et comparticipum suorum. Ecclesiam quoque de Castris, Pictam villam, villam quae dicitur Eineis, vicum qui dicitur Boferolus, vicum qui dicitur Maisnil, censum de Roseriis, villam quae [Col. 0938A] dicitur Soe cum ecclesia, banno, justitia, terris, silvis, pratis, pascuis et piscaria. Censum villae quae dicitur Templiacus, cum tribus placitis annualibus, villam quae dicitur Ferolt, villam de Molenrivo cum ecclesia, villam Sancti Gaurerici cum ecclesia, villam de Niele cum ecclesia, allodium de Walchem, villam de Bellorivo, montem qui dicitur Sancti Wiberti cum ecclesia et appendiciis suis, decimas quorumdam sartorum de Sumbresia, villam de Diona cum ecclesia, terris, pratis et silvis, allodium de Jandrenolio, apud Puccium viginti duos solidos Leodiensis monetae, ecclesiam de Bossuth, ecclesiam de Baverechircum cum terris ad eam pertinentibus, villam de Stirs. Apud Leodium duos mansos, unum in insula juxta Sanctum Paulum, [Col. 0938B] altera Sanctum Lambertum, et vineam unam apud Viniacum. Apud Namucum aliam vineam; villam de Soffri cum ecclesia, eremum Sanctae Mariae apud Brenam cum ecclesia. In episcopatu Cameracensi villam de Turp cum ecclesia. Adjicientes vicesimam partem totius allodii de Bevenchin, quam tenetis de ecclesia Sancti Lamberti sub annuo censu viginti quinque solidorum Leodiensis monetae; ecclesias quoque de Bossuth et de Bavenchien cum omni jure quod habetis in eis tam ex patronatu quam ex donatione piae recordationis Alberti Leodiensis episcopi, quam vobis specialiter sedes apostolica confirmavit, decimam sartorum totius silvae episcopi Leodiensis apud Bavenichen; decimam quoque in villa Smirci, quadraginta bunuariorum terrae et amplius, cum [Col. 0938C] decimis quas habetis in monte Sancti Wiberti a parochianis mansionariis vestris; medietatem ecclesiae de Uvares cum dominio dotis et terrae et census et Gallianorum. Praeterea libertatem, donationes et possessiones ab illustri quondam viro imperatore Ottone et Wilbodone Leodiensi episcopo rationabiliter eidem venerabili loco collatas, et praedecessoris nostri bonae memoriae Benedicti papae privilegio roboratas, et usque ad hanc diem quiete a vestro monasterio habitas, nos quoque vobis concedimus et firmamus, sicut in eorum scriptis et privilegiis authenticis continetur. Sane novalium vestrorum, etc., usque exigere vel extorquere praesumat. Liceat quoque vobis clericos vel laicos, etc., usque contradictione [Col. 0938D] aliqua retinere. Prohibemus insuper, etc., usque nullus audeat retinere. Cum autem generale interdictum, etc., usque divina officia celebrare. Chrisma vero, oleum sanctum, etc., usque voluerit exhibere. Alioquin liceat vobis, etc., usque quod postulatur impendat. Adjicimus etiam ut si quando in aliquo negotio vos gravari senseritis, sedem apostolicam vobis libere liceat appellare. Quoties etiam sanctam Romanam Ecclesiam pro gravaminibus vestris aut certa utilitate adire volueritis, idipsum faciendi facultatem liberam habeatis. Sancimus etiam ut bonae atque canonicae consuetudines quae in vestro monasterio hactenus viguerunt, eidem venerabili loco in perpetuum illibatae serventur. Obeunte vero te nunc ejusdem loci abbate, etc., usque providerint [Col. 0939A] eligendum. Decernimus ergo, etc., usque omnimodis profutura, salva sedis apostolicae auctoritate et dioecesani episcopi canonica justitia. Si qua igitur in futurum, etc., usque districtae subjaceat ultioni. Cunctis autem eidem loco, etc., usque pacis inveniant.

Datum Laterani, per manum Rainaldi acolyti et capellani domini Innocentii papae III, XVII Kal. Decembris, indictione II, Incarnationis Dominicae anno millesimo ducentesimo decimo tertio, pontificatus vero domini Innocentii papae III, anno sexto decimo.



CXLVII. EPISCOPO ET ARCHIPRESBYTERO ET B. CANONICO FLORENTINIS. Scribitur pro judice Calaritano. (Laterani, VI Kal. Decembris.)

[Col. 0939B] Cum olim cives Pisani ad apostolicae sedis jura manus avidas extendere cupientes, dilectum filium nobilem virum judicem Calaritanum, qui ab Ecclesia Romana terram quam habet in Sardinia in feudum tenere dignoscitur, super quibusdam ejusdem terrae partibus coram potestate Pisana per suum syndicum convenissent, ac pro suae voluntatis arbitrio quasdam promulgari fecissent sententias contra eum in juris apostolici laesionem, nos attendentes quod idem judex super iis quae a Romana tenet Ecclesia nonnisi sub Romano pontifice debuit conveniri, sententias ipsas, tanquam a non suo judice latas, denuntiari fecimus irritas et inanes, ac inhiberi nihilominus civibus antedictis ne ipsarum [Col. 0939C] occasione praefatum judicem de caetero molestarent. Nuper autem ad audientiam nostram eodem significante pervenit quod dicti cives uti volentes sententiis antedictis, nuntios suos in Sardiniam postmodum transmiserunt, ut per ipsos eorum possessionem apprehenderent quae ipsis per sententias adjudicata fuerant saepedictas. Praeterea B. Cajetanus Pisanus civis super fructibus cujusdam partis quam in Caleri se habere proponi, coram rectoribus Pisanis in causam traxit nobilem memoratum, eumque sibi obtinuit condemnari. Ideoque discretioni vestrae per apostolica scripta mandamus quatenus nobilem saepedictum sententiarum occasione dictarum non sinatis ab aliquo molestari, molestatores, quoties ab eo fueritis requisiti, per censuram ecclesiasticam [Col. 0939D] appellatione postposita compescentes. Quod si non omnes, etc., tu ea, frater episcope, etc., Tu denique, frater episcope, super teipso, etc.

Datum Laterani, VI Kal. Decembris, pontificatus nostri anno sexto decimo.



CXLVIII. ABBATI SANCTI MAURICII AGAUNENSIS SEDUNENSIS DIOECESIS. De diacono promoto extra tempora. (Laterani XVI Kal. Januarii.)

Constitutus in praesentia nostra dilectus filius P. Ecclesiae tuae canonicus nobis humiliter intimavit quod cum bonae memoriae Sedunensis episcopus [Col. 0940A] olim in eadem ecclesia in solemnitate beati Mauricii celebraret, idem ad praesentationem bonae memoriae Willelmi praedecessoris tui eum in subdiaconum ordinavit, a quo ad ejusdem praesentationem abbatis in festo Annuntiationis beatae Mariae in diaconum fuit postmodum ordinatus; nec recolit utrum dies qua ordinem subdiaconatus accepit esset Sabbatum Quatuor Temporum, utrumve dies quo fuit in diaconum ordinatus esset Sabbatum quo canitur Sitientes. Unde licet statuto tempore in sacerdotem promotus divina diu officina celebrarit, postmodum tamen, ut a conscientia sua dubitationis scrupulum amoveret, a divinorum celebratione duxit humiliter abstinendum, quousque super hoc nostrae recepisset beneplacitum voluntatis. Quocirca discretioni [Col. 0940B] tuae per apostolica scripta mandamus quatenus, si super iis veritas ignoratur, eumdem in susceptis permittas ordinibus libere manifestare; quia ubi contrarium non apparet, episcopus rite praesumitur processisse; praesertim cum et solemnitas beati Mauricii Quatuor jejuniorum Temporibus, et festum Annuntiationis Sabbato quo Sitientes canitur, frequenter occurrant. Verum ex anno quo exstitit ordinatus per diligentem computationem posset veritas indagari; etsi constaret quod extra statuta fuisset Sabbata ordinatus, quanquam sustineri posset quod fuit de ordine subdiaconali praesumptum, diaconalis tamen ordinis ei deberet exsecutio interdici. Tu denique, fili abbas, etc.

[Col. 0940C] Datum Laterani, XVI Kal. Januarii, pontificatus nostri anno decimo sexto.



CXLIX. EPISCOPO SUESSIONENSI, ABBATI LONGIPONTIS CISTERCIENSIS ORDINIS SUESSIONENSIS DIOECESIS, ET G. DECANO SUESSIONENSI. De negotio comitatus Campaniae et Briae. (Laterani, II Idus Decembris.)

[(179) 1Kb] Dilecta in Christo filia nobilis mulier Blancha, comitissa Campaniae, ac Theobaldus natus ejus nostris auribus intimarunt quod inclytae recordationis Henricus comes Campaniae atque Briae profecturus in terram sanctam, baronibus et militibus suis jussit ut si eum de transmarinis partibus contingeret non redire, clarae memoriae Theobaldo fratri suo [Col. 0940D] intenderent, utpote terrae domino, faciens eos super hoc praestare corporaliter juramentum: qui post mortem ejusdem comitis praefato Theobaldo, tanquam Campaniae ac Briae comiti, terris suis receptis ab ipso, fidelitatem ad homagium praestiterunt. Verum quia praefatus Henricus in partibus transmarinis duas filias ex clarae memoriae [Isabella] regina Hierosolymitana sibi, ut dicitur, minus legitime copulata suscepit [(180) 1Kb] , comitissa praefata et filius ejus timentes sibi ab illis vel a viris earum, cum fuerint matrimonio copulatae, moveri super eisdem comitatibus quaestionem, ne pro defectu testium jus eorum valeat deperire, nobis humiliter supplicarunt [Col. 0941A] ut valitudinarios testes et senes recipi faceremus. Nos igitur eorum volentes indemnitatibus praecavere, ne veritas valeat occultari, discretioni vestrae per apostolica scripta mandamus quatenus testes senes et valitudinarios, quos super iis iidem producendos duxerint, admittatis, et diligenter examinantes eosdem, ac depositiones ipsorum fideliter redigentes in scriptis, ipsa sigillorum vestrorum munimine roboratas faciatis cautius custodiri. Quod si non omnes, etc., tu, frater episcope, etc. Vos denique, frater episcope, ac fili abbas, super vobis ipsis et creditis vobis gregibus taliter, etc.

Datum Laterani, II Idus Decemb., pontificatus nostri anno sexto decimo.

In eumdem modum Vindocinensi et de eleemosyna [Col. 0941B] abbatibus Carnotensis dioecesis * et subdecano Sancti Martini Turonensis usque in finem.

Datum Laterani, ut supra.



CL. PATRIARCHAE JEROSOLYMITANO APOSTOLICAE SEDIS LEGATO, ET TYRENENSI ARCHIEPISCOPO. De matrimonio Erardi de Brena. (Laterani, XVII Kal. Januarii.)

[(181) 1Kb] Ex parte dilectae in Christo filiae nobilis mulieris Blanchae comitissae Campaniae ac Theobaldi nati ejus nostro est apostolatui reseratum quod nobilis vir Erardus de Brena nuper ad partes vestras accessit ut unam de filiabus clarae memoriae Henrici comitis Campaniae accipiat in uxorem, quae ipsum [Col. 0941C] dicitur in eo gradu consanguinitatis attingere quod secundum sanctorum Patrum statuta legitime nequeunt copulari, cum inclytae recordationis Ludovicus rex Grossus, proavus videlicet comitis supradicti, frater exstiterit Florii, cujus pronepos est Erardus: quod ut asserunt, satis est in Galliarum partibus manifestum, et constare de facili poterit evidenter. Cum igitur ipsi, si necesse fuerit, id probare in eisdem partibus sint parati, et satius sit in hujusmodi ante tempus occurrere quam post tempus remedium mendicare, fraternitati vestrae per apostolica scripta praecipiendo mandamus quatenus sub poena excommunicationis appellatione remota inhibere curetis hujusmodi contrahi copulam inter eos, ne scandalum oriatur ex eo ex quo debet utilitas [Col. 0941D] provenire. Quod si non ambo, etc., alter vestrum, etc. Vos denique, fratres patriarcha et archiepiscope, super vos ipsis, etc.

Datum Laterani, XVII Kal. Januarii, pontificatus nostri anno sexto decimo.

In eumdem modum Suessionensi et Catalaunensi episcopis, et decano Suessionensi usque ad partes ultramarinas accessit, etc., usque probare in vestris partibus, etc., usque quatenus si forte idem Erardus in Galliam venerit cum puella, sub poena excommunicationis, etc., usque provenire. Quod si non omnes, etc., duo vestrum, etc. Vos denique, fratres episcopi, etc.

[Col. 0942A] Datum Laterani, etc., ut supra.



CLI. NOBILI MULIERI BLANCHAE, COMITISSAE CAMPANIAE, AC THEOBALDO NATO EJUS. Ejusdem argumenti cum epistola 149. (Laterani, III Idus Decembris.)

[(182) 1Kb] Ex parte vestra fuit propositum coram nobis quod dilectus filius noster Robertus, tituli Sancti Stephani in Coelio monte presbyter cardinalis, apostolicae sedis legatus, adjunctis sibi quibusdam episcopis et aliis bonis viris, super hoc quod inclytae recordationis comes Henricus ad partes ultramarinas iturus terram suam Theobaldo fratri suo fecit jurari si de illis partibus non rediret, et quod praedictus comes cum clarae memoriae [Isabella] [Col. 0942B] regina Hierosolymitana post mortem [Conradi] marchionis Montisferrati, qui eam Unfredo de Toron [(183) 1Kb] legitimo viro ejus violenter abstulerat, ipso Unfredo vivente contraxit, quosdam testes recepit, pro eo quod de morte quorumdam illorum, cum essent senes, poterat merito dubitari, et de longa timeri absentia aliorum, nec non et periculis aliis quae propter guerras poterant imminere. Nos igitur vestris precibus annuentes, quod super iis provide ac legitime factum est per cardinalem praedictum, robur habere praecipimus firmitatis.

Datum Laterani, III Idus Decembris, pontificatus nostri anno sexto decimo.



CLII. MAGISTRO RADULPHO CLERICO. Confirmatur sententia lata pro eo. (Laterani, IV Idus Decembris.)
[Col. 0942C]

Ex multarum tenore perpendimus litterarum quod cum olim causam quae inter te ex parte una et G. militem de Curi et Majorem, Scabinos, Oisellum et magistrum domus Dei de Bancingnis dioecesis Laudunensis ex altera super terris, pratis, frumento, pomoerio, foragiis, minuta decima, et rebus aliis vertebatur, dilecto filio abbati Sancti Eligii Noviomensis et conjudicibus suis duxerimus committendam, ipsi rationibus utriusque partis auditis, et causae meritis intellectis, pro te super praedictis omnibus diffinitivam sententiam promulgarunt, condemnantes partem alteram in expensis. Cumque [Col. 0942D] postmodum super hoc a nobis plures litterae ad diversos judices emanassent, demum dilecto filio cantori Noviomensi et suis conjudicibus nostris litteris dedimus in mandatis ut dictam sententiam, sicut esset justa, exsecutioni mandantes, ipsam facerent firmiter observari, contradictores appellatione remota per censuram ecclesiasticam compescendo. Coram quibus proposuit pars adversa quod ab eadem sententia fuerat ad nostram audientiam appellatum. Sed quamvis ad hoc probandum testes plurimos produxisset, penitus tamen in probatione defecit. Propter quod iidem judices invenientes eamdem sententiam juste latam, ipsam auctoritate apostolica [Col. 0943A] confirmarunt, praedictos militem, majorem et alios, eo quod parere diffinitivae sententiae contempserunt diutius et contemnunt, excommunicationis laqueo innodantes. Ne igitur de caetero causa ista semper repullulet, adversariorum malitia procurante, in tuum praejudicium et gravamen, tuis laboribus finem imponere volumus atque liti. Unde quod ab ipsis rationabiliter factum esse dignoscitur approbantes, diffinitivam sententiam justitia exigente prolatam auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc., usque incursurum.

Datum Laterani, IV Idus Decemb., pontificatus nostri anno sexto decimo.



CLIII ARCHIEPISCOPO TOLETANO. De dioecesibus recuperatis a Christianis. (Laterani, XIII Kal. Januarii.)
[Col. 0943B]

[(184) 1Kb] Cum quaedam dioeceses olim Ecclesiae Toletanae subjectae, quas, Christianorum exigentibus culpis, inimici nominis Christiani tenuerunt diutius occupatas, nuper dextera Domini faciente virtutem, per studium et prudentiam charissimi in Christo filii nostri Adelphonsi, illustris regis Castellae, sint extortae de manibus impiorum, ne cura pastoris desit fidelibus positis in eisdem, eas sollicitudini tuae duximus committendas ut, donec apostolica sedes de illis aliter duxerit disponendum, curam eis exhibeas pastoralem. Ideoque fraternitati tuae per apostolica [Col. 0943C] scripta mandamus quatenus eas habeas taliter commendatas quod divini nominis cultus in eis per tuam sollicitudinem amplietur, ad restaurandum tamen in eis episcopos impendas studium et operam efficacem. Tu denique, frater archiepiscope, etc.

Datum Laterani, XIII Kal. Januarii, pontificatus nostri anno decimo sexto.



CLI NOBILI VIRO HERVEO COMITI [(185) 1Kb] , ET MATHILDI [(186) 1Kb] UXORI EJUS COMITISSAE NIVERNENSI. Dispensat super cognatione. (Laterani, XIII Kal. Januarii.)

[(187) 1Kb] Ascitis aliis in partem sollicitudinis, summus pontifex assumptus est in plenitudinem potestatis: qui cum moderator sit canonum, juri non facit injuriam [Col. 0943D] si dispensat; praesertim cum dispensatio sic juris vincula laxet in aliquo quod in aliis non dissolvit, [Col. 0944A] et sic beneficium gratiae specialis inducat quod vigorem constitutionis non perimit generalis. Sane supplicastis nobis ut cum per tredecim annos in conspectu Ecclesiae cohabitaveritis vobis adinvicem, de cohabitatione hujusmodi sobole [(188) 1Kb] procreata, impedimentum ex eo quod vos quarto gradu parentelae vel remotiori contingitis amovere per dispensationis gratiam dignaremur, maxime ob reverentiam crucifixi, ad cujus vos obsequium devovistis, signo crucis assumpto in subsidium terrae sanctae [(189) 1Kb] . Quia vero dignum est ut in ejus vicario cujus causam in isto negotio specialiter assumpsisse videmini favorem inveniatis gratiae specialis, considerato etiam quod super facto Virziliacensis [(190) 1Kb] Ecclesiae circa procurationes mandatum apostolicum [Col. 0944B] implevistis [(191) 1Kb] , vobiscum in gradu praedicto et remotiori, si eo vos forte contingitis, auctoritate apostolica de fratrum nostrorum consilio dispensamus [(192) 1Kb] . Nulli ergo, etc., dispensationis, etc., usque incursurum.

Datum Laterani, XIII Kal. Januarii, pontificatus nostri anno sexto decimo



CLV. DECANO ET CAPITULO EBORACENSIBUS. De electione episcopi. (Laterani, X Kal. Januarii.)

Cum Ecclesiam vestram speciali diligamus in Domino charitate, utpote maximum Ecclesiae Dei membrum, ipsius commodum et honorem sollicite [Col. 0944C] volumus procurare, cupientes ut eidem praeficiatur, annuente Domino, talis pastor qui sibi non sit oneri sed honori, et qui magis prodesse desideret quam praeesse, plebem sibi subjectam aedificans verbo pariter et exemplo. Cum igitur in cujuslibet electione pastoris cum multa sit discretione ac prudentia procedendum, et omni carnalitate, timore, ac amore mundano exclusis, timor Domini sanctus prae oculis sit habendus, universitati vestrae per apostolica scripta mandamus et sub divini judicii obtestatione praecipimus quatenus convenientibus vobis in unum in capitulo ad tractandum de vestri electione pastoris, et Spiritus sancti gratia invocata, electionem canonicam de persona idonea celebretis cum consilio [Col. 0944D] venerabilis fratris nostri episcopi Tusculani apostolicae sedis legati; districtius inhibentes ne per [Col. 0945A] violentiam aliquam sive fraudem mandatum nostrum deludere quis praesumat.

Datum Laterani, X Kalend. Januarii, pontificatus nostri anno sexto decimo.



CLVI. JOANNI CANONICO SANCTI PETRI LEODIENSIS. Ei adjudicat praebendam. (Laterani, IX Kal. Januarii.)

Diligenter examinatis et perspicaciter intellectis meritis causae quae inter te ac G. subdiaconum Leodiensis dioecesis super praebenda ejusdem Ecclesiae vertebatur, tibi exigente justitia praebendam adjudicantes eamdem, super ea perpetuum silentium memorato subdiacono duximus imponendum. Nulli ergo, etc., diffinitionis, etc., usque incursurum.

[Col. 0945B] Datum Laterani, IX Kalend. Januarii, pontificatus nostri anno decimo sexto.



CLVII. MAGISTRO ET FRATRIBUS HOSPITALIS TEUTONICORUM. Decimas illis donatas confirmat. (Laterani, V Kal. Januarii.)

Cum a nobis petitur, etc., usque concurrentes assensu, hospitale apud Frisacum et decimas omnium victualium quae solent adduci in castrum Frisaci, quae venerabilis frater noster Eberhardus Salzeburgensis archiepiscopus, praepositi et capituli Salzeburgensis Ecclesiae assensu legitimo accedente, ordini vestro intuitu obtulit pietatis, sicut ea omnia juste ac pacifice possidetis, et in authentico scripto praedictorum archiepiscopi et capituli continetur, [Col. 0945C] vobis et per vos ordini supradicto auctoritate apostolica confirmamus et praesentis scripti patrocinio communimus. Nulli ergo, etc., confirmationis, etc. Si quis autem, etc.

Datum Laterani, V Kal. Januarii, pontificatus nostri anno sexto decimo.



CLVIII. LINGONENSI EPISCOPO, ET ABBATI MORIMUNDENSI CISTERCIENSIS ORDINIS LINGONENSIS DIOECESIS. De purgatione canonica archiepiscopi Bisuntini. (Laterani, IV Nonas Januarii.)

[(193) 1Kb] Recepimus litteras vestras, quibus nobis intimare curastis quod apostolico suscepto mandato super indicenda purgatione venerabili fratri nostro [Col. 0945D] archiepiscopo Bisuntinensi, ad diem sibi praefixum comparuit coram vobis, juramentum purgationis offerens sub hac forma, videlicet quod immunis erat ab illis criminibus super quibus se purgare debebat. Cumque vos diceretis hanc non esse formam canonicam, et super hoc fuisset aliquandiu disputatum, ipse tandem ad nos vocem appellationis emisit, cui de prudentum virorum consilio detulilistis. Ipse vero ad praesentiam nostram accedens humiliter supplicavit ut saltem super purgatione incontinentiae dignaremur temperare rigorem, quia non audebat asserere quod a nativitate sua nunquam passus fuerit lapsum carnis. Porro cum ab eo non [Col. 0946A] credatur exactum fuisse hujusmodi juramentum, potius forte praesumitur quod alia de causa volebat sub praescripta forma jurare, videlicet quod immunis esset ab illis criminibus de quibus fuerat infamatus, tanquam dimissis per poenitentiam jam esset immunis ab illis. Sed hoc jurare non parvae temeritatis existeret, cum beatus Job dicat: Etiamsi simplex fuero, hoc ipsum ignoravit anima mea (Job IX). Et Salomon: Quis potest dicere, mundum est cor meum, et purus sum a peccato (Prov. XX). Unde Psalmista dicebat: Delicta quis intelligit, ab occultis munda me, Domine (Psal. XVIII). Apostolo attestante: Nihil mihi conscius sum, non tamen in hoc justificatus sum (I Cor. IV). Ideoque praescriptam purgationis formam, secundum quam idem archiepiscopus [Col. 0946B] coram vobis obtulit se purgare, penitus reprobamus, utpote indiscretam et temerariam nec non incongruam et ineptam; injungentes eidem ut si potuerit et voluerit, sub hac forma se purget secundum sanum intellectum quem ei duximus exprimendum, videlicet quod illa crimina graviora, id est Simoniam, venditionem justitiae atque incontinentiam, de quibus infamatus existit, juret se minime commisisse postquam ad archiepiscopalem promotus est dignitatem, et compurgatores sic jurent, quod credunt eum verum jurasse. Quo facto, vos illum dimittatis in pace. Alioquin eum sublato cujuslibet contradictionis et appellationis obstaculo removere curetis a regimine pastorali, processuri secundum formam in prioribus litteris nostris expressam. [Col. 0946C] Quod si forte non ambo iis exsequendis potueritis interesse, tu, frater episcope, cum dilecto filio priore Morimundensi ea nihilominus exsequaris. Vos denique, frater episcope et fili abbas, etc.

Datum Laterani, IV Nonas Januarii, pontificatus nostri anno sexto decimo.



CLIX. ABBATI ET CONVENTUI VIRZILIACENSI. Approbat concordiam initam cum comite Nivernensi. (Laterani, IV Non. Januarii.)

[(194) 1Kb] Cum litigantium utilitatis intersit ne sopitae judicio vel concordia quaestiones iterum suscitentur, si ea quae provida sunt deliberatione firmata, auctoritatis nostrae robur exposcant, eis grato concurrentes [Col. 0946D] assensu, favoris apostolici praesidium impertimur. Sane postulastis a nobis ut concordiam quae inter vos ex parte una et comitem ac comitissam Nivernenses ex altera super procurationibus, damnis et injuriis intervenit, sicut per litteras vestras accepimus, quas de verbo ad verbum jussimus praesentibus adnotari, dignaremur apostolico munimine roborare. Tenor autem litterarum talis existit: »Sanctissimo patri et domino reverendo Innocentio Dei gratia summo pontifici, devoti et humiles filii frater Galterius dictus abbas et conventus Virziliacensis, devota pedum oscula. Noverit sanctitas vestra quod dominus Herveus comes et Mathildis [Col. 0947A] comitissa Nivernenses fecerunt nobis authenticum instrumentum, cujus tenor est talis: Universis Christi fidelibus ad quos praesens scriptum pervenerit, Herveus comes et Mathildis comitissa Nivernenses salutem in Domino. Noverit universitas vestra quod cum inter nos ex una parte et abbatem et conventum monasterii Virziliacensis ex altera super quibusdam procurationibus annuis, damnis et injuriis quaestio verteretur, tandem mandavimus domino papae quod per omnia volebamus in hac causa ipsius obtemperare mandatis. Ipse vero, communicato fratrum suorum consilio, scripsit in hunc modum: Innocentius episcopus, servus servorum Dei, venerabili fratri episcopo et dilectis filiis abbati Sancti Victoris et cancellario Parisiensi salutem et apostolicam benedictionem. [Col. 0947B] Cum pro quaestione quae inter nobilem virum Herveum comitem Nivernensem ex parte una et dilectos filios abbatem et conventum monasterii Virziliacensis dioecesis Eduensis ex altera super quibusdam procurationibus annuis, damnis et injuriis vertebatur, ipsius nobilis et partis alterius procuratores ad nostram praesentiam accessissent, et in ea fuisset aliquandiu coram nobis prudenter et provide disputatum, tandem ex parte nobilis antedicti relatione suorum procuratorum accepimus quod ipse volens per omnia complacere nostrae beneplacito voluntatis, paratus erat in hac causa nostris obtemperare mandatis. Nos autem communicato fratrum nostrorum consilio hoc duximus injungendum, ut [Col. 0947C] cum ipse et successores sui comites Nivernenses in festo paschali ad monasterium accesserint memoratum, nomine procurationis centum librarum usualis monetae, quae pro tempore curret, sint summa contenti tantumdem in festo beatae Mariae Magdalenae procurationis nomine recepturi si ad monasterium accesserint supradictum, ad protectionem ejusdem monasterii, secundum quod de jure tenentur, dantes operam efficacem. Ut ergo super hoc nulla possit in posterum via patere calumniae, mandavimus ut praedictus nobilis et uxor ipsius per authenticum instrumentum abbati et conventui monasterii ejusdem promittant se id firmiter servaturos, suos nihilominus successores ad hujus rei observantiam obligantes, et ad majorem cautelam faciant hoc per charissimum [Col. 0947D] in Christo filium nostrum illustrem regem Francorum auctoritate regia confirmari. Ideoque discretioni vestrae per apostolica scripta mandamus quatenus postquam nobilis memoratus et uxor sua litteras secundum formam concesserint supradictam, eumdem nobilem juxta formam Ecclesiae ab excommunicationis vinculo absolvatis quo propter idem negotium nostra est auctoritate ligatus, injungentes eidem sub debito praestiti juramenti ut ad impetrandam super hoc confirmationem regiam det operam bona fide. Abbatem vero et conventum praedictos ab omni decrevimus impetitione cessare, omnemque remittere quaestionem quae ipsis adversus nobilem [Col. 0948A] saepedictum super damnis et injuriis competebat; decimis de Dornitiaco duntaxat exceptis, super quibus eis satisfieri volumus et mandamus. Quod si non omnes, etc. Datum Laterani II Idus Aprilis, pontificatus nostri anno sexto decimo. Nos autem, ut promisimus, volentes, sicut decuit, mandatum apostolicum adimplere, mediante venerabili patre Roberto, tituli Sancti Stephani in Coelio monte presbytero cardinale, apostolicae sedis legato, solemni coram eo praestito corporaliter sacramento concessimus quod pacem praescriptam cum maxima deliberatione a domino papa et cardinalibus ordinatam observabimus bona fide, et litteris praesentibus ad praedictae pacis observationem successores et haeredes nostros in perpetuum obligamus, volentes modis [Col. 0948B] omnibus et liberaliter concedentes ut suprascriptae pacis forma a nobis et successoribus et haeredibus nostris in aeternum firmiter et inviolabiliter penitus observetur. Ut igitur quae praedicta sunt majori gaudeant firmitate, ista omnia . . . filia nostra laudavit, et nos ea praesenti scripto et sigillorum nostrorum appositione roboravimus. Actum apud Leigniacum castrum anno gratiae millesimo ducentesimo decimo tertio, mense Octobris.« Inde est quod sanctitatem vestram quo humilius possumus exoramus quatenus pacem istam per vos et a vobis factam ita dignemini confirmare quod firma et stabilis permaneat in aeternum. Nos igitur precibus vestris favorem benevolum impendentes, id auctoritate apostolica confirmamus et praesentis scripti [Col. 0948C] patrocinio communimus. Nulli ergo, etc., confirmationis, etc. Si quis autem, etc.

Datum Laterani, IV Non. Januarii, pontificatus nostri anno decimo sexto.



CLX. CAPITULO TERVISINO. De negotio episcopi Tervisini. (Laterani, V Idus Januarii.)

[(195) 1Kb] Licet dilectus filius magister Maximus notarius noster et collegae ipsius, per quos inquisitionem quam venerabilis frater noster Cremonensis episcopus, tunc apostolicae sedis legatus, fecerat contra venerabilem fratrem nostrum episcopum Tervisinum, ac etiam illam quae primo contra eumdem facta exstiterat [Col. 0948D] auctoritate bonae memoriae Albanensis electi apostolicae sedis legati, examinari mandavimus, ejusdem Cremonensis processum exigente justitia irritarint, et nos postmodum quod super hoc factum exstitit ab eisdem duxerimus approbandum, quia tamen eumdem episcopum propter alienationes quasdam et debita quibus suam dicebatur Ecclesiam onerasse habuimus de dilapidatione suspectum, super hoc venerabilibus fratribus nostris patriarchae Gradensi et episcopo Castellano direximus scripta nostra. Qui, juxta formam sibi traditam procedentes, veritatem super iis et aliis per Tervisinos canonicos juramento praestito sollicite inquisitam sub suis nobis [Col. 0949A] destinavere sigillis, certo termino ipsi episcopo assignato quo personaliter vel per procuratorem idoneum nostro se conspectui praesentaret. Ipso igitur in nostra praesentia constituto, et inquisitione facta per patriarcham et episcopum antedictos plenius intellecta, nobis manifeste innotuit per eumdem vetus debitum quo tenetur Ecclesia Tervisina tredecim millium librarum summam attingere, computatis usuris, ac praefatum episcopum debito ipso in quinque librarum millibus ampliato, molendinum quoddam Ecclesiae ipsi perutile octingentarum librarum pretio vendidisse, ac sustinuisse vassallos suos circa duorum millium librarum valentiam alienare de feudis quae ab Ecclesia tenebant eadem, data ipsi episcopo juxta Tervisinae civitatis statutum pretii [Col. 0949B] sexta parte; quanquam et a subditis suis quaedam receperit pro collecta, et episcopii redditus circa duo millia librarum valeant annuatim. Civibus etiam Tervisinis teloneum ipsi Ecclesiae auferentibus se nequaquam opposuit, ut debebat, quinimo illud duobus millibus librarum aestimari obtinuit ab eisdem; quanquam de ipsa pecunia nihil receperit, nisi quod commune septingentas libras, quas extorquere nitebatur ab ipso, sibi recompensavit ex illis. Ad haec, post confirmationem suam nobili viro Guercio duo millia librarum, Ecclesiae suae onere non considerato, donavit quietem propriam ipsius Ecclesiae dispendio satagens procurare.

Etsi ergo eumdem episcopum ab administratione [Col. 0949C] possemus merito removisse, utpote qui de dilapidatione non suspectus solummodo, vero etiam procul dubio culpabilis est inventus; quia tamen vexationes quas a dicto Guercio pertulisse dignoscitur aliquatenus extenuant culpam ejus, et quia etiam a vobis testimonium sibi laudabile perhibetur, eum, rigore juris mansuetudine temperato, adhuc in administratione ipsa duximus tolerandum, volentes cum evangelico illo agricola experiri utrum arbor hujusmodi fructum missis circa eam stercoribus sit factura; ut dimittamus eamdem, siquidem fructum fecerit exspectatum, alioquin ipsam, ne terram inutiliter occupet, succidamus. Ne autem Ecclesia saepedicta sub voragine pereat usurarum, ipsius necessitate ac utilitate pensatis, licentiam dedimus [Col. 0949D] episcopo memorato ut cum consilio dilectorum filiorum Jordani prioris Sancti Benedicti et Jacobi archidiaconi Paduani et assensu vestro, tantum de possessionibus ejusdem Ecclesiae remotioribus ac minus utilibus alienet quod decem millia librarum veteris debiti de pretio solvi valeant earumdem, omnem aliam alienationis speciem penitus interdicentes eidem; ita ut ipso jure contractus alienationis sit irritus, si quem forte alium a praedicto de bonis Ecclesiae saepedictae praesumpserit attentare. Ipse vero sic suas moderetur expensas quod mille libras proprii debiti de proventibus solvat episcopalibus annuatim quousque totum fuerit persolutum, ac usuras trium millium librarum, quae remanent de antiquo, interim excrescere non permittat; proviso [Col. 0950A] sollicite ut dictarum possessionum pretium in solutionem debiti praenotati sine diminutione qualibet convertatur. Ideoque discretioni vestrae per apostolica scripta mandamus quatenus ipsi, quem ad vos cum favore gratiae nostrae remittimus, in his et aliis quae ad ejus spectant officium fideliter assistatis, impendentes ei consilium et auxilium opportunum.

Datum Laterani, V Idus Januarii, pontificatus nostri anno decimo sexto.

In eumdem modum scriptum est Jordano priori Sancti Benedicti et Jacobo archidiacono Paduano, usque et quia etiam a capitulo suo testimonium sibi laudabile, etc., usque ut cum consilio vestro et assensu capituli sui tantum de possessionibus, etc., usque [Col. 0950B] convertatur. Ideoque discretioni vestrae per apostolica scripta mandamus quatenus praedicta faciatis ab ipso episcopo firmiter observari, alioquin eumdem ab administratione curetis sublato appellationis obstaculo removere.

Datum, ut supra.



CLXI. ARCHIEPISCOPO STRIGONIENSI ET UNIVERSIS EPISCOPIS IN HUNGARIA CONSTITUTIS. Adversus eos qui manus injiciunt in clericos. (Laterani, VII Idus Januarii.)

In illis non modicum superabundat iniquitas qui praesumunt Christos Domini tangere, in praelatis Ecclesiae malignantes. Sane intelleximus quosdam Hungaros in tantum prorupisse furorem quod inter [Col. 0950C] alia quae commiserunt enormia, in venerabilem fratrem nostrum Colocensem archiepiscopum manus praesumpserunt injicere temere violentas, et audacter desaevientes in gregem, qui non timuerant in pastorem, ipsius archiepiscopi clericos nec non et monachos verberibus, damnis, et aliis injuriis afflixerunt. Volentes igitur eosdem sacrilegos in praesenti confundi, si forte resipiscant, ne pereant in futuro, fraternitati vestrae per apostolica scripta mandamus quatenus si est ita, ipsos singulis diebus Dominicis et festivis, pulsatis campanis, et candelis accensis, per vestras dioeceses excommunicatos denuntiari publice faciatis et tandiu ab omnibus arctius evitari, etc., usque absolvendi. Vos [Col. 0950D] denique, fratres archiepiscope ac episcopi, etc.

Datum Laterani, VII Idus Januarii, pontificatus nostri anno decimo sexto

In eumdem modum scriptum est nobilibus viris universis ducibus Poloniae, usque et aliis injuriis afflixerunt. Quia vero dignum est ut suffragiis et solatio careant devotorum qui se adversus Dei ministros in tantae indevotionis malitiam erexerunt, nobilitatem vestram rogandam duximus et monendam, per apostolica scripta mandantes quatenus si quos de memoratis sacrilegis ad vos confugere forte contigerit, eos in vestrae salutis dispendium nullatenus admittatis, ne illicito favore, quod absit! eorum videamini communicare peccatis.

Datum, ut supra.



CLXII. ALBANENSI EPISCOPO APOSTOLICAE SEDIS LEGATO. Scribitur pro monasterio de Chortato. (Laterani, II Idus Januarii.)
[Col. 0951A]

[(196) 1Kb] Ex relatione dilectorum filiorum abbatis et monachorum monasterii Sanctae Mariae de Chortato [(197) 1Kb] Thessalonicensis dioecesis nos noveritis accepisse quod cum ipsorum monasterium, sicut et alia multa, juxta morem patriae a jurisdictione quorumlibet ecclesiasticorum praelatorum exemptum fuerit ab antiquo et soli Constantinopolitano imperatori subjectum, tanta quondam bonorum omnium affluentia redundabat quod idem magna temporalium ubertate refertum, et jucunda spiritualium venustate praeclarum, ducentorum monachorum [Col. 0951B] collegium sustentabat. Sed olim clarae memoriae [Willelmo] marchione Montisferrati partium illarum, sicut Domino placuit, dominium obtinente, ipsisque a facie hominum fugientibus in solitudinem prae timore, P. abbas Lucetii Cisterciensis ordinis ab eodem marchione dare sibi dictum monasterium interim impetravit, et ipsius Ecclesiae praesumens infringere libertates, G. monachum suum instituit in eodem: qui, tanquam lupus rapax et praedo crudelis, abbatis thesauro et omnibus aliis Ecclesiae ipsius ornamentis, venditisque victualibus et caeteris bonis quibus ipsa Ecclesia copiosissime affluebat, exinde furtive recessit; nec, quaesitus a marchione, ut poenas solveret de commissis, potuit inveniri. Verum quia peccatis exigentibus in iis omnibus [Col. 0951C] aversus furor Domini nondum erat, sed ad percutiendum extenta fortius manus ejus, pessimus successit iniquo. Nam R. monachus de Lucetiis tunc temporis superveniens, et nequiter se humilians, cum interiora ejus existerent plena dolo, ac se in lucis angelum transfigurans, ab eodem marchione obtinuit monasterii custodiam antedicti: cujus iniquitas postmodum tanta fuit ut prioris praedonis non videretur frater vel discipulus, sed magister. Nempe cellis dirutis et domibus desolatis, ac eradicato quodam funditus oliveto, quod repraesentabat quodammodo terrestris delicias paradisi tanquam mercator improbus ligna vendebat clibanis impudenter. Nec sic tamen potuit ejus inexpleta [Col. 0951D] cupiditas satiari quin omnibus animalibus venditis et inique distractis ita consumpserit omnia bona domus quod novissimi exactoris crudelitas priore pejor exstitit in universum; quia lupi rapacitas praecedentis, subsequentis respectu somnium potuit reputari. Cumque ad aures marchionis haec omnia pervenissent, idem considerans se fore a dictis monachis circumventum, et dolens per se factam ruinam miserabilem tantae domus, exinde dictum monachum expelli praecepit, et supradicto abbate ac monachis convocatis, praefatum ipsis monasterium disposuit resignare perpetuo possidendum. Sed eodem morte praevento, charissimus in [Col. 0952A] Christo filius noster Henricus, imperator Constantinopolitanus illustris, cui praemissa constabant, ipsos restituit in eodem, confirmans postmodum factum suum privilegio aurea bulla munito. Porro cum ipsi nihil invenissent ibidem unde possent unius diei esuriem saturare, ac propter hoc ad eleemosynarum suffragia convolantes, multa ibidem denuo congregassent, pestis alia supervenit, quorumdam videlicet monachorum de Lucetiis; qui se spoliatos dicto monasterio asserentes, auctoritate litterarum nostrarum se in ipso restitui et exinde monachos Graecos expelli fecerunt: quibus ob reverentiam apostolici mandati non fuit ausus contradicere imperator. Cum igitur tantae calamitatis immensitas non solum ad compatiendum corda movere, sed auribus [Col. 0952B] horrorem incutere debeat ex auditu, nobis humiliter supplicarunt ut tantis ipsorum miseriis atque malis finem imponere dignaremur, sub nostra protectione suscipientes eosdem, et a dicto monasterio ejectis malignis invasoribus memoratis, ipsos in eodem restitui faceremus et pacifica possessione gaudere. Quia vero nobis non constitit de praemissis, fraternitati tuae per apostolica scripta mandamus quatenus inquisita plenius et cognita veritate, auctoritate nostra super iis statuas et disponas quae secundum Deum videris expedire; contradictores, si qui fuerint, vel rebelles per censuram ecclesiasticam appellatione postposita compescendo. Tu denique, frater episcope, super teipso, etc.

[Col. 0952C] Datum Laterani, II Idus Januarii, pontificatus nostri anno sexto decimo.



CLXIII. EPISCOPO ET CAPITULO MASSILIENSIBUS. Ut praebendam assignent Raimundo scriptori. (Laterani, XIII Kal. Februarii.)

Quantum sit inobedientiae culpa gravis et obedientiae virtus magna protoplasti transgressoris poena demonstrat, quam adhuc solvit tota sua posteritas et deplorat, et secundi Adae obedientia humilis et devota, quam usque ad mortem Patri exhibuit, protestatur: propter quam Deus Pater super omnes ipsum exaltans, non solum dedit ei nomen quod est super omne nomen, et omnem sibi principatum et potestatem subjecit, [Col. 0952D] verum etiam sibi concessit ut genus humanum perpetua morte damnatum sua morte redimeret et ad gaudia aeterna transferret. Cum igitur contra inobedientiae gradus, qui praecipitant in infernum, per Christum scala sit obedientiae praeparata, per quam conscendere valeamus in coelum, de vobis non sufficimus admirari quod vos viam regiam declinantes, ambulare per devia in contemptum nostrum et animarum vestrarum salutis dispendium contumaciter elegistis. Nam cum vobis pro dilecto filio magistro Raimundo scriptore ac familiari nostro, cujus fidelitatem et prudentiam laudabilem et devotam diutius sumus experti, jam [Col. 0953A] quartum direxerimus scripta nostra, ut eidem, quem dudum ad mandatum nostrum nullo sibi beneficio assignato in fratrem et canonicum recepistis, curaretis, sicut uni ex vobis, tam in domibus quam in aliis providere, ac postmodum quibusdam ex vestris in nostra praesentia constitutis hoc idem injunxerimus viva voce, vos, quod grave gerimus et indignum, tanquam inobedientiae filii pingui cervice ac armato collo jugum praecepti nostri excutientes a vestris humeris impudenter, id hactenus efficere non curastis. Quocirca discretioni vestrae per apostolica scripta districte praecipiendo mandamus quatenus juxta praescriptam formam ipsi magistro non differatis ulterius providere. Alioquin tantarum transgressionum non effugietis debitam [Col. 0953B] ultionem; scientes nos dilecto filio Petro tituli Sanctae Mariae in Aquiro diacono cardinali, apostolicae sedis legato, per apostolica scripta districte praecipiendo mandasse ut si vos mandatum nostrum neglexeritis adimplere, ipse de bonis Ecclesiae vetrae secundum formam eamdem competentem sibi provisionem nostra suffultus auctoritate assignare procuret; contradictores, si qui fuerint, vel rebelles sublato cujuslibet contradictionis et appellationis obstaculo per censuram ecclesiasticam compescendo.

Datum Laterani, XIII Kal. Februarii, pontificatus nostri anno sexto decimo.



CLXIV. NICOLAO TUSCULANO EPISCOPO APOSTOLICAE SEDIS LEGATO. De relaxando interdicto Angliae. (Laterani, X Kal. Februarii.)
[Col. 0953C]

Cupientes secundum officii nostri debitum tam regno quam sacerdotio in Anglia providere, fraternitati tuae praesentium auctoritate mandamus atque praecipimus quatenus, cum charissimus in Christo filius noster Joannes illustris rex Angliae persolverit in manibus tuis et venerabilium fratrum nostrorum Cantuariensis archiepiscopi S. R. E. cardinalis ac episcopi Eliensis nec non dilecti filii Pandulphi subdiaconi nostri centum millia marcharum argenti ad opus eorum quibus facienda est restitutio ablatorum, computatis iis quae ipse jam tradidit [Col. 0953D] praefato archiepiscopo et episcopis aut aliis hoc negotium contingentibus de ipsorum conscientia vel mandato, ita quod si facta inquisitione constiterit plus ablatum, suppleatur ab ipso, si vero minus, refundatur eidem, tu receptis ejus patentibus litteris suo sigillo munitis, quibus se profiteatur ad hoc etiam inter alia ex praestito pridem nobis juramento teneri quod tam super restituendis ablatis quam super recompensandis damnis mandatis nostris absque refragatione parebit, relaxes protinus sententiam interdicti, et super utrisque inquisitionem fieri facias diligentem, quam nobis mittere non postponas, praetaxatam vero pecuniam distribui [Col. 0954A] facias secundum proportionem ablatorum inter eos quibus est restitutio facienda. Cum igitur hoc mandatum de certa scientia faciamus, volumus et jubemus ut illud sublato cujuslibet contradictionis et appellationis obstaculo exsequaris, nisi jam aliter sit de communi voluntate provisum vel adhuc convenerit providendum pro relaxando celeriter interdicto; quia tali ac tanta cautione praemissa servari non decet ob hujusmodi causam diutius circa populum sententiam interdicti, quam circa regem absque mandato nostro idem archiepiscopus relaxavit, celebrando illi divina, ut alia taceamus in quibus ipse fines nostri mandati asseritur excessisse; per quae tamen ecclesiasticae libertati nolumus impedimentum afferri, pro qua est summopere insistendum.

[Col. 0954B] Datum Laterani, X Kal. Februarii, pontificatus nostri anno sexto decimo.



CLXV. EPISCOPO WRATISLAVIENSI. Vicaria perpetua est beneficium. (Laterani, VI Idus Januarii.)

[(198) 1Kb] Postulasti per sedem apostolicam edoceri utrum alicujus Ecclesiae perpetuo vicario de proventibus vicariae bonisque paternis habenti unde valeat commode sustentari tenearis per illam communem formam, Cum secundum Apostolum [(199) 1Kb] , in ecclesiastico beneficio providere. Ad quod sic duximus respondendum, quod cum per formam praedictam necessitatibus pauperum clericorum qui [Col. 0954C] nullum sunt ecclesiasticum beneficium assecuti, sicut ibidem exprimi consuevit, sedes apostolica duxerit succurrendum, perpetuus vicarius, nisi de vicaria fecerit mentionem, commodum reportare non debet de hujusmodi litteris, utpote veritate tacita impetratis. Non enim carere beneficio ecclesiastico dici debet cui competenter de perpetuae vicariae proventibus est provisum; et pro habente beneficii sufficientis subsidium ex certa scientia super obtinendo alio beneficio de levi non scribimus, quin faciamus de primo in nostris litteris mentionem. Tu denique, frater episcope, super te ipso, etc.

Datum Laterani, VI Idus Januarii, pontificatus nostri anno sexto decimo.



CLXVI. EIDEM. Sectio praebendarum quomodo intelligatur vetita. (Datum, ut supra.)
[Col. 0954D]

[(200) 1Kb] Vacante quadam in Ecclesia tua praebenda, duas ex ea constituens, ad illas de assensu capituli tui duos canonicos assumpsisti: quorum altero apud sedem apostolicam viam universae carnis ingresso, praebendam quam defunctus habuerat, quidam clericus Hippolytus nomine fuit auctoritate sedis apostolicae assecutus. Verum cum idem Hippolytus te super integratione praebendae per quasdam nostras litteras inquietet, et alius idem jus [Col. 0955A] adversus te se habere proponat, quid facere debeas postulasti per sedem apostolicam edoceri. Super quo fraternitati tuae sic duximus respondendum, quod cum Turonensis statuta concilii sectionem inhibeant praebendarum, teneris utique de his quae vacare contigerit integrare praebendam; nisi forte rationabili causa de vacante praebenda praedictae duae fuerint constitutae, ac tot sint utriusque proventus quod per utramque sit utrique provisum in beneficio competenti. Tu denique, frater episcope, super te, etc.

Datum, ut supra.



CLXVII. EBREDUNENSI, ARELATENSI, AQUENSI, ET NARBONENSI ARCHIEPISCOPIS, ET EORUM SUFFRAGANEIS, ET ABBATIBUS, PRIORIBUS, DECANIS, ARCHIDIACONIS, ET ALIIS ECCLESIARUM PRAELATIS IN EBREDUNENSI, ARELATENSI, AQUENSI, ET NARBONENSI PROVINCIIS CONSTITUTIS. Eis commendat legatum. (Laterani, XVI Kal. Februarii.)
[Col. 0955B]

Equo rufo, de quo loquitur in Apocalypsi Joannes, jamdudum in provincia et convicinis partibus exeunte, qui super eum sedebat discordiae seminator pacem sumpsit de terra, prout sibi datum fuerat exigentibus meritis habitantium in eadem, ut se ad invicem interficerent, et terra penitus vastaretur, et non solum privata bona essent in direptionem et praedam, verum etiam ad sacra extenderent manus suas, ac Ecclesiae, quae domus orationis esse debebant et refugium miserorum, incastellarentur [Col. 0955C] in castra, et fierent Satanae satellitibus munimentum. Huic autem pesti se niger equus adjunxit, videlicet haereticorum perversitas: qui quamvis multi sint numero, sunt tamen diabolo unus equus; quoniam etsi Samsonis vulpeculae significantes eosdem facies gerant diversas, caudas tamen habent ad invicem, quoniam in idipsum perversitatis conveniunt colligatas, ut qui super eum sedebat hostis antiquus, bilibrem tritici laederet, eos scilicet qui alios verbo et exemplo reficiunt, ac tres bilibres hordei minores fidem sanctae Trinitatis habentes, et etiam vinum et oleum, mansuetos pariter et austeros, quos omnes Christus uno denario, proprio videlicet sanguine, compararat. Verum cum se nullus pro domo Domini opposuisset eidem, facta est fames [Col. 0955D] in terra, et parvuli petierunt panem; sed qui eis frangeret, nullus erat, pastoribus in mercenarios commutatis. Luxit et defluxit et infirmata est terra pariter et infecta, depopulata est regio, luxit humus, quoniam devastatum est triticum; confusum est vinum, elanguit oleum, et agricolae sunt confusi. Invaserunt enim gregem Domini lupi rapaces in vestimentis ovium venientes; et pastores, pascentes seipsos, illos nec canum latratu nec baculo ab ovili Dominico effugarunt; sed tanquam mercenarii, lupis dispergentibus oves, sunt in fugam conversi, qui debuerant accingi gladio super femur in ultionem illorum qui vitulum conflaverant adorandum.

Nos igitur, quibus omnium sollicitudo imminet generalis, attendentes eos quos apostolica sedes in [Col. 0956A] partem sollicitudinis evocavit, super gregem suum noctis vigilias non servare, sed dormitare potius ac dormire, utrique pesti volentes occurrere, ad partes illas pacis et fidei angelos curavimus destinare, ut alteros per exhortationis studium reducerent ad concordiam, et alteros per sanam doctrinam revocarent ad fidem, ac laedi triticum, hordeum, vinum et oleum prohiberent. Sed quoniam in verbo Domini pugnando cum bestiis proficere non valebant, super montem caliginosum signum fecimus elevari, contra eos sanctificatis Domini et fortibus evocatis: qui fines ejus ingressi conculcaverunt superbiam Chaldaeorum, haereticis ex maxima parte destructis, et ab illis partibus effugatis, virisque catholicis in locum succedentibus eorumdem. [Col. 0956B] Pacis quoque foedera inter eos qui ad invicem dissidebant, pacis evangelistae praedicti, eo qui est pax nostra praestante auxilium, reformarunt, ut non aemularetur Ephraim Judam, et Judas Ephraim minime impugnaret. Verum quia ille qui paci hominum invidet et saluti, novas illic dissensionis materias seminavit, ne superexcrescente zizania triticum suffocetur cum labore tanto et studio seminatum, dilectum filium nostrum Petrum, tituli Sanctae Mariae in Aquiro diaconum cardinalem, apostolicae sedis legatum, virum utique litteratum, providum et honestum, quem inter caeteros fratres nostros specialis charitatis brachiis amplexamur, ad partes illas a latere nostro destinamus, qui auctoritate [Col. 0956C] ac vice nostra pacis foedera jampridem inita corroboret et confirmet, et ut vir potens in opere et sermone, novellam plantationem irrigans in fide foveat et consolidet orthodoxa, et generaliter destruat et evellat, aedificet atque plantet quae destruenda et evellenda, nec non aedificanda viderit et plantanda, corrigendo et reformando quod correctionis et reformationis officio cognoverit indigere. Quocirca universitatem vestram monemus et exhortamur attentius, per apostolica vobis scripta districte praecipiendo mandantes quatenus legatum ipsum sicut personam nostram, imo nos in ipso, recipientes benigne ac honorifice pertractantes, ea quae statuenda duxerit vel etiam corrigenda recipiatis humiliter et inviolabiliter observetis. Alioqui sententiam quam [Col. 0956D] rationabiliter tulerit in rebelles ratam habebimus et faciemus, auctore Domino, inviolabiliter observari.

Datum Laterani, XVI Kal. Februarii, pontificatus nostri anno sexto decimo.



CLXVIII. SANCTI ATHANASII CAETERISQUE ABBATIBUS ET MONACHIS MONTIS-SANCTI. Recipiuntur sub protectione sedis apostolicae. (Laterani, VIII Kal. Februarii.)

Relatione illustrium et magnorum virorum nostrorum est apostolatui declaratum quod ille qui est mons domus Domini praeparatus in vertice montium, ut ad eum confluant omnes gentes, Sanctus videlicet sanctorum, qui Ecclesiae fundamenta in sanctis montibus collocavit, montem vestrum super mare situm [Col. 0957A] ad inhabitandum suis fidelibus praeelegit: qui effectum sui nominis et nominis in se habens, licet aridus sit et asper ac temporalis fertilitatis gratia destitutus, est tamen inter alios mundi montes maxima spiritualium ubertate mirabiliter fecundatus. Nam cum trecentis monasteriis et gloriosa religiosorum virorum multitudine arctam et pauperem vitam ducentium decoretur, tanta usque modo refloruit excellentia honestatis, tanta religionis eximiae claritate refulsit, ut de ipso cum Jacob recte possit quis dicere admirando: Vere sanctus est iste locus (Gen. XXVIII); quia hic est domus Dei, et quaedam quodammodo porta coeli, ubi multitudo coelestis exercitus, tanquam castrorum acies ordinata, et parata suscitare Leviatan, victoriose pugnat jugiter [Col. 0957B] cum dracone, psallens Domino sapienter. Propter quod cum jamdudum fama vestri nominis, quae fuerat effusa sicut oleum circumquaque, multos populos ad se traxerit in odorem unguentorum vestrorum, ipsos currere faciens a remotis, Ecclesiarum praelati et imperatores Constantinopolitani pluresque principes saeculares per privilegia sua multa olim tantae libertatis praeeminentia vos dotarunt ut post Deum, cui vos volebant libere famulari, nullius unquam essetis jurisdictioni subjecti. Caeterum, peccatis exigentibus nunc ex parte has infregit mundana potentia libertates per quemdam Dei et Ecclesiae inimicum, qui latrunculis congregatis in quodam castro quod idem in monte vestro construxerat per auxilium brachii saecularis, non solum ecclesias vestras [Col. 0957C] tanquam praedo sacrilegus et crudelis, auro, argento et ornamentis omnibus spoliavit, verum etiam ut pecuniam exhauriret, quam vos credebat ille perditionis filius congregasse, tanquam insanus carnifex atque tortor peremit crudeliter quosdam vestrum multiplici genere tormentorum; sed tandem sua prava intentione frustratus, quam in camino cupiditatis ignis avaritiae succendebat, exinde justitia exigente per imperatoris potentiam est dejectus. Unde ne cujusquam praesumptoris audacia volentis jurisdictionem aliquam super vos sibi temere usurpare vestra pax et tranquillitas de caetero perturbetur, nobis humiliter supplicastis ut vestris vobis libertatibus confirmatis, sub beati Petri ac nostra [Col. 0957D] protectione vos suscipere dignaremur. Volentes igitur paci et quieti vestrae paterna sollicitudine providere, vestris justis postulationibus inclinati, personas et locum in quo divino estis obsequio mancipati, possessiones etiam et omnia bona vestra quae impraesentiarum rationabiliter possidetis, vel in futurum justis modis, dante Domino, poteritis adipisci, sub beati Petri et nostra protectione suscipimus. Libertates autem et immunitates rationabiles et antiquas ac etiam approbatas, prout in vestris privilegiis dicitur contineri, vobis et per vos monasteriis vestris auctoritate apostolica confirmamus et praesentis scripti [Col. 0958A] patrocinio communimus. Nulli ergo, etc., nostrae protectionis et confirmationis, etc. Si quis autem, etc.

Datum Laterani, XVI Kal. Februarii, pontificatus nostri anno sexto decimo.



CLXIX. PRAEPOSITO ET CAPITULO SANCTAE MARIAE IN VINEIS, JANUENSIBUS. Eis conservat jura parochialia. (Laterani, XVII Kal. Februarii.)

[(201) 1Kb] Olim ad instantiam S. de Camilla civis Januensis asserentis quod ad Ecclesiam vestram, cujus parochianus existit, sine periculo vitae accedere non valebat, venerabili fratri nostro Januensi archiepiscopo dedimus in mandatis ut si dictus civis tantum annui redditus juxta bonorum virorum aestimationem [Col. 0958B] assignare vellet Ecclesiae memoratae quantum a domo sua Ecclesia ipsa percipere consueverat annuatim, daret eidem licentiam oratorium in fundo proprio construendi sine juris praejudicio alieni. Cum igitur inter eumdem S. ac vos proponentes quod hujusmodi litterae per veri suppresionem et expressionem mendacii fuerant impetratae coram dicto archiepiscopo fuisset diutius disputatum, ac idem rei seriem per suas nobis litteras intimasset, nos iis quae W. concanonicus vester et W. presbyter procuratores partium in nostra proposuere praesentia plenius intellectis, praefatam Ecclesiam vestram ab ipsius civis impetitione super hoc duximus absolvendam. Nulli ergo, etc., nostrae diffinitionis, etc. Si quis autem, etc.

[Col. 0958C] Datum Laterani, XVII Kal. Februarii, pontificatus nostri anno sexto decimo.



CLXX. PETRO SANCTAE MARIAE IN AQUIRO [(202) 1Kb] DIACONO CARDINALI APOSTOLICAE SEDIS LEGATO. De vicecomitatu Nemausensi. (Laterani, XIII Kal. Februarii.)

Cum dilectus filius nobilis vir Simon, comes Montisfortis, vicecomitatum Nemausensem, qui nomine nostro tenetur, ad vicecomitatum Biterrensem asserat pertinere, discretioni vestrae per apostolica scripta mandamus quatenus inquiras super hoc plenius veritatem, et quod inveneris, cures nobis fideliter intimare.

Datum Laterani, XIII Kal. Februarii, pontificatus [Col. 0958D] nostri anno sexto decimo.



CLXXI. EIDEM. De absolutione quorumdam nobilium. (Laterani, XI Kal. Februarii.)

[(203) 1Kb] Etsi nobilium virorum comitis Convenarium et Gastonis excessus graves sint plurimum et enormes, quia tamen humiliter pulsantibus non est ecclesiae aditus praecludendus, discretioni tuae per apostolica scripta mandamus quatenus sufficienti ab eis, juxta quod videris expedire, cautione recepta, ipsos reconcilies ecclesiasticae unitati, et disponas de illis [Col. 0959A] secundum Deum prout de prudentum virorum consilio videris disponendum.

Datum Laterani, XI Kal. Februarii, pontificatus nostri anno sexto decimo.

In eumdem modum scriptum est nobili viro Simoni comiti Montisfortis ut supra [(204) 1Kb] uno folio. Equo rufo, etc., usque orthodoxa, et natum inclytae recordationis Petri regis Aragonum, quem tu detines, restitui faciat regno suo, ut de ipsius custodia provideat et disponat. Quocirca nobilitatem tuam rogando monemus et exhortamur attentius per apostolica scripta mandantes quatenus legatum ipsum sicut personam nostram, imo nos in ipso, honorifice ac benigne recipias et pertractes, et ejus monitis ac praeceptis intendas humiliter et devote. Et [Col. 0959B] quoniam amodo indecens esset ut quacunque occasione natum retineres regis praedicti, eumdem in manibus legati memorati resignes, ut de ipso provideat sicut viderit expedire. Alioquin super hoc idem legatus procedet prout in mandatis a nobis viva voce recepit.

Datum Laterani, X Kal. Februarii, pontificatus nostri anno sexto decimo.



CLXXII. PETRO SANCTAE MARIAE IN AQUIRO DIACONO CARDINALI APOSTOLICAE SEDIS LEGATO. De absolutione Tolosanorum. (Laterani, VIII Kal. Februarii.)

[(205) 1Kb] Etsi Tolosanorum excessus gravis sit enormis, quia tamen saepe et nuper per dilectos filios P. Guilardum [Col. 0959C] et B. Gilaberti nuntios suos pulsarunt ad januam, et humiliter pulsantibus non est Ecclesiae aditus praecludendus, discretioni tuae per apostolica scripta mandamus quatenus sufficienti ab eis, juxta quod videris expedire, cautione recepta, ipsos reconcilies ecclesiasticae unitati, et sic civitas ipsa reconciliata sub apostolicae sedis protectione consistat, non molestanda de caetero a comite Montisfortis vel aliis fide catholicis, dum in fide catholica [Col. 0960A] et ecclesiastica pace duxerint persistendum. Quod si forte satisfacere noluerint, et in errore suo duxerint persistendum, nos per indulgentias innovatas crucesignatos et fideles alios praecipimus excitari ut ad exstirpandam pestem hujusmodi divino freti auxilio insurgentes, tam contra ipsos quam quoslibet alios receptatores aut defensores eorum, qui plus ipsis haereticis sunt nocivi, procedant in nomine Domini Sabaoth.

Datum Laterani, VIII Kal. Februarii, pontificatus nostri anno sexto decimo.



CLXXIII. NICOLAO TUSCULANO EPISCOPO APOSTOLICAE SEDIS LEGATO, ET P. SUBDIACONO ET FAMILIARI NOSTRO. De denario B. Petri in Anglia. (Laterani, V Kal. Februarii.)
[Col. 0960B]

Cum, sicut vestra discretio plene novit, singulae domus totius Angliae singulos denarios pro censu beati Petri annuatim nobis solvere teneantur, praelati Angliae, qui eum nostro nomine collegerunt, rem invito domino contrectantes, majorem sibi exinde partem non sunt veriti retinere, cum nonnisi trecentas marcas nobis persolverint, et sibi mille vel amplius usurparint. Ut igitur jus Ecclesiae Romanae servetur illaesum, discretioni vestrae praesentium auctoritate districte praecipiendo mandamus quatenus prius recipientes ab eis denarium ipsum, prout hactenus exsolverunt, et eos ad id, si necesse fuerit, per censuram ecclesiasticam appellatione postposita compellentes, firmiter postmodum [Col. 0960C] ex parte nostra injungatis eisdem ut residuum cum integritate persolvant. Non enim videmus quo jure valeant se tueri, cum nec concessionem possint ostendere a sede apostolica sibi factam, nec centenariam [(206) 55Kb] contra Romanam Ecclesiam prescriptionem probare, maxime si tempora [(207) 1Kb] schismatum [(208) 1Kb] subducantur. Si tamen de jure voluerint experiri, praefigatis eis terminum competentem quo per responsales idoneos nostro se conspectui [Col. 0961A] repraesentent, quidquid juris super iis habuerint ostensuri; protestatione praemissa, quod si judicio duxerint contendendum, nos quidquid hactenus est subtractum, in ipso judicio repetemus.

Datum Laterani, V Kal. Februarii, pontificatus nostri anno sexto decimo.



CLXXIV. TUSCULANO EPISCOPO APOSTOLICAE SEDIS LEGATO, ET NORWICENSI ET WINTONIENSI EPISCOPIS. Scribitur pro Richardo de Marisco. (Laterani, V Kal. Februarii.)

[(209) 1Kb] Cum quidam pontifices et ecclesiarum praelati de Anglia, qui a dilecto filio Richardo de [Col. 0961B] Marisco jamdudum regiis obsequiis insudante in multis existimant se offensos, in quibus forte culpabilis non existit, moliantur eidem sicut accepimus, gravamina irrogare, nos ipsi volentes super hoc paterna sollicitudine providere, fraternitati vestrae praesentium auctoritate mandamus quatenus quoslibet molestatores ipsius ab ejus indebita molestatione per censuram ecclesiasticam appellatione postposita compescatis. Quod si non omnes iis, etc. Vos denique, fratres episcopi, etc.

Datum Laterani, V Kal. Februarii, pontificatus nostri anno sexto decimo.



CLXXV. TUSCULANO EPISCOPO APOSTOLICAE SEDIS LEGATO. Super eodem. (Laterani, ut supra.)
[Col. 0961C]

Licet olim duxerimus providendum ut clerici Angliae, qui pro discordia inter sacerdotium et regnum exorta excommunicationis fuerunt vinculo innodati, cum litteris venerabilis fratris nostri Stephani Cantuariensis archiepiscopi, S. R. E. cardinalis, rei veritatem plenarie continentibus ad apostolicam sedem accederent absolutionis beneficium petituri, et dilectus filius Richardus de Marisco clericus regis sine hujusmodi litteris ad nostram venisse praesentiam dignoscatur, quia tamen non creditur id ex contemptu fecisse, sed ejusdem regis potius urgente mandato, qui ad nos cum festinantia [Col. 0961D] destinabat eumdem, nolumus ut ea occasione ab aliquo molestetur; maxime cum ratiociniis et aliis regiis negotiis impeditus, facile non valeat super hoc denuo ad sedem apostolicam laborare: propter quod nos sibi de speciali gratia super praemissis fecimus beneficium absolutionis impendi. Ideoque fraternitati tuae per apostolica scripta mandamus quatenus si eumdem propter hoc ab aliquibus contigerit molestari, tu eos ab ipsius molestatione, monitione praemissa, per censuram ecclesiasticam appellatione remota compescas. Tu denique, frater episcope, super teipso, etc.

Datum Laterani, ut supra.



CLXXVI. RICHARDO DE MARISCO ARCHIDIACONO NORUMBRIAE. Recipitur sub protectione B. Petri. (Laterani, II Kal. Februarii.)
[Col. 0962A]

Sacrosancta Romana Ecclesia, etc., usque concurrentes assensu, personam tuam cum omnibus bonis quae impraesentiarum rationabiliter possides, aut in futurum justis modis, praestante Domino, poteris adipisci, sub beati Petri et nostra protectione suscipimus et praesentis scripti patrocinio communimus, ut donec te dignum reddideris, apostolica valeas protectione gaudere. Nulli ergo, etc., nostrae protectionis, etc. Si quis, etc.

Datum Laterani, II Kal. Februarii, pontificatus nostri anno sexto decimo.



CLXXVII. PATRIARCHAE ET CAPITULO ANTIOCHENIS. De praebenda quadam Antiochena. (Laterani, IV Kal. Februarii.)
[Col. 0962B]

Constitutus in nostra praesentia dilectus filius I. diaconus nobis humiliter supplicavit quod cum in Antiochena Ecclesia per novem annos et amplius in regimine scholarum et divinis officiis fideliter servierit et devote, diaconatus ordinem suscipiens in eadem, ipsum in canonicum ejusdem Ecclesiae recipi faceremus. Quia vero ei non solum venerabiles fratres nostri patriarcha Hierosolymitanus et Tripolitanus et Antaradensis episcopi per litteras suas, verum etiam tu, frater patriarcha, per tuas laudabile testimonium perhibes, asserens quod nisi [Col. 0962C] propositum assumpsisset redeundi ad propria, cum tibi, frater patriarcha, et vobis, filii capitulum, servitium ejus gratum esset non modicum et acceptum, posset apud vos de facili beneficium adipisci, cum dignum sit ut ubi laborasse dignoscitur. ibi pro labor e stipendium consequatur, devotionem vestram rogandam duximus et monendam, per apostolica vobis scripta mandantes quatenus ob reverentiam apostolicae sedis et nostram, nec non ejusdem prudentiam, ipsum recipiatis in canonicum et in fratrem, ei stallum in choro et locum in capitulo assignantes. Alioquin venerabili fratri nostro Sidoniensi episcopo et dilectis filiis priori Sancti Michaelis et cantori Tripolitano damus nostris litteris id mandatis ut vos ad id, nisi aliquid canonicum [Col. 0962D] obviet, per censuram ecclesiasticam appellatione remota compellant. Tu denique, frater patriarcha, super teipso, etc.

Datum Laterani, IV Kal. Februarii, pontificatus nostri anno sexto decimo.

Illis scriptum est super hoc.



CLXXVIII. GRIMALDO ET SOCIIS SUIS CRUCESIGNATIS. Ut votum suum exsequantur. (Laterani, XV Kal. Martii.)

Cum in cruce Domini nostri Jesu Christi gloriari oporteat Christianos, eis non deerit doloris materia [Col. 0963A] dum lignum salutiferae crucis, in quo salus mundi pependit et aeternae mortis chirographum vita moriendo delevit, sub manu tenetur hostili, sepulcro Dominici corporis glorioso utcunque facto inglorio et ab impiis profanato. Venerunt siquidem gentes in haereditatem Dominicam, et loca sancta proles polluit Chananaea. Sed cum in Christo simus haeredes, satis in publico nostrum, si volumus, videmus opprobrium, eo quod haereditas nostra versa est ad alienos, et domus nostrae ad extraneos devenerunt; et sic nobis injuriarum actiones abundant, cum et Dominicas persequi teneamur et nostras omittere minime debeamus, ne in illo minus devoti et in nobis desides reputemur, si super hoc non exsolverimus Domino debitum, et interesse neglexerimus [Col. 0963B] nostrae fidei speciale; praesertim cum, etsi utriusque merita se contingant, utraque tamen felices et suos habet effectus, eo quod in hujusmodi casu causa Dei temporalis honoris commodum non excludit, et nostra aeternae gloriae praemio non privatur. Unde ferventer et provide currendum est in hujusmodi stadio, ut tale possit bravium comprehendi, feliciter et constanter est in hoc agone pugnandum, ut tanti praemii corona sequatur. Quapropter gaudere potestis in Domino vobis esse divinitus, sicut credimus, inspiratum ut vos ad tanti regis devoveritis obsequium, signo crucis assumpto in subsidium terrae sanctae, ibi peregrinaturi pro Domino ubi Rex regum et Dominus dominantium [Col. 0963C] dignatus est peregrinari pro servis, ut eos supernae patriae cives et aeternae beatitudinis faceret cohaeredes. Eia igitur, viri prudentes, jactate in Domino cogitatum, et ipse diriget gressus vestros, non in viribus vestris sive prudentia, sed in illius potentia et misericordia confidentes qui currum et exercitum Pharaonis projecit in mare, gloriosus in sanctis suis, et in majestate mirabilis, cujus verbo coeli firmati sunt, et cum imperat mari et ventis, cessat tempestas. Nec est vobis de adversae partis multitudine desperandum, si puro corde praelium Domini Sabaoth curaveritis praeliari, memores quod in Gedeonis praelio sub brevi satis numero suum Dominus restrinxit exercitum, et de inermis funda David emissi lapides armati Philisthaei [Col. 0963D] superbiam depresserunt. Caeterum cum procedatis in Domino parare viam exercitui generali, ea remissionis et immunitatis gratia volumus vos gaudere quam in generalibus litteris [(210) 1Kb] duximus exprimendam.

Datum Laterani, XV Kal. Martii, pontificatus nostri anno sexto decimo.



CLXXIX. NOBILI VIRO DUCI ET CONSILIARIIS VENETORUM. Ut navigia commodent crucesignatis. (Datum, ut supra.)

Cum in cruce Domini, etc., ut supra, usque debeamus. Sane dilectus filius nobilis vir Grimaldus de [Col. 0964A] Monte Silicis et quamplures socii sui zelati Christianae gentis honorem, humeris suis signo crucis in presso, se devoverunt ad obsequium crucifixi, Hierosolymam profecturi, ut ibidem sub crucis vexillo militent Deo regi, qui pro nobis triumphavit in cruce. Verum cum ipsi non in viribus suis nec virorum multitudine, sed in illius potentia confidentes qui currum et exercitum Pharaonis projecit in mare, gloriosus in sanctis, et in majestate mirabilis, proponant cum cautela procedere ac parare viam exercitui generali, nobis cum multae devotionis instantia supplicarunt ut cum navigio egeant super hoc vobis scribere dignaremur. Porro a tanti regis obsequio manus vestra non debet esse remota quoniam sic causa Dei agitur quod cujuslibet fidelis [Col. 0964B] commoditas geritur in hoc casu. Absurdum quoque videretur et absonum si prudens potentia et potens prudentia vestra, quae in multis temporalibus eminet, lateret, quod absit! in negotio Jesu Christi, ubi dum temporale praestatur obsequium, aeternae felicitatis praemium exspectatur. Eia igitur, viri prudentes et providi, ad factum tam laudabile auxilii manum porrigite, ut praedicti crucesignati pro competenti naulo vestro navigio transeant, vel de vestra licentia naves emant a Venetis, quibus valeant transfretare. Verum quia jacula impraevisa plus nocent, transitus talium ante tempus in publicam deduci non debet notitiam, ut praelium Domini eo salubrius praelientur quo minus praescientiae [Col. 0964C] clypeo adversarii fuerint praemuniti.

Datum, ut supra.



CLXXX. ARCHIEPISCOPIS ET EPISCOPIS PER LOMBARDIAM ET TUSCIAM CONSTITUTIS. Super eodem. (Romae, XI Kal. Martii.)

Quam laudabile, quam pium et favorabile pro subsidio terrae sanctae propositum lator praesentium nobilis vir Grimaldus assumpserit, ipsius relatione poteritis edoceri. Cum igitur res sit digna favore, imo dignissima, universitati vestrae per apostolica scripta mandamus quatenus habentes ad illum respectum cujus causa specialius geritur in hoc casu, [Col. 0964D] opem detis et operam ut viros inveniat secundum cor suum, cum quibus in divinae virtutis potentia quod pio concepit proposito in subsidium terrae sanctae salubri persequatur effectu. Caeterum quia praevisa jacula minus nocent, expedit ut quod idem vobis secreto retulerit in publicam non deducatur notitiam ante tempus ut, dante Domino, exsequatur efficacius quod intendit quo minus adversarii fuerint praemuniti. Vos denique, fratres archiepiscopi et episcopi, etc.

Datum Romae, apud Sanctum Petrum, XI Kal. Martii, pontificatus nostri anno sexto decimo.



CLXXXI. ARCHIEPISCOPO LUNDENSI APOSTOLICAE SEDIS LEGATO. Ut veniat ad concilium generale. (Romae, IX Kal. Martii.)
[Col. 0965A]

Inter caetera devotionis obsequia quae tenentur episcopi et praecipue archiepiscopi sedi apostolicae tanquam matri fideliter exhibere, hoc unum praecipue debet esse, ut ad concilium veniant evocati: ad quod archiepiscopi juramento praestito sunt astricti. Unde plurimum admiramur quod te super hoc excusare aliquatenus voluisti, cum etiam non vocatus deberes modis omnibus laborare ut tam sancto concilio interesses, ad quod ex omni parte cum desiderio multo current principes et praelati et totius cleri generaliter flos et decus, ut tot et tantos [Col. 0965B] patres conscriptos ad aedificationem suam videre valeant et audire, ac mereantur esse participes orationum suarum et bonorum omnium quae sancta synodus duxerit statuenda. Non ascendat igitur in cor tuum vel cujusquam pontificis aut praelati ut tam ignominiosam maculam in gloria sua ponat quod se a tanta solemnitate ac opere sic necessario et tam pio qualibet occasione subducat; quia praeter inobedientiae culpam et poenam, indignationem Dei et nostram et confusionem incurreret ac opprobrium sempiternum. Ideoque per apostolica scripta mandamus et districte praecipimus quatenus tam tu praecipue quam caeteri Ecclesiarum praelati per tuam provinciam constituti juxta primi mandati nostri tenorem a Kalendis Novembris proximo nunc [Col. 0965C] futuris usque ad annum, sive per mare, sive per terram, quocunque modo poteritis, ad sedem apostolicam venire pro viribus laboretis. Speramus enim in Domino quod interim ille qui potenter imperat [Col. 0966A] ventis et mari, frementis freti fluctus sedabit, ut fiat optata tranquillitas navigantibus, et inimicos reducet ad pacem, ut fiat iter agentibus via tuta. Ad haec, quoniam consimiles litteras venerabili fratri nostro archiepiscopo misimus Upsalensi, fraternitati tuae per apostolica scripta mandamus quatenus ei et suffraganeis ejus districte praecipias ut usque praedictum terminum quocunque modo poterint ad apostolicam sedem venire pro viribus elaborent. Sane quia, ut asseris, ad crucis negotium promovendum tibi non sufficit evectionum numerus nostris litteris designatus, et usque ad tricesimum numerum postulas licentiam tibi dari, nos hoc tuae conscientiae duximus committendum, ut super hoc procedas sicut videris expedire. Tu denique, frater [Col. 0966B] archiepiscope, etc.

Datum Romae apud Sanctum Petrum, IX Kal. Martii, pontificatus nostri anno sexto decimo.



CLXXXII. RIGENSI EPISCOPO. Quod Ecclesia Rigensis nulli metropolitano est subjecta. (Romae, X Kal. Martii.)

Cum in memoria hominum non existat Rigensem Ecclesiam alicui metropolitico jure subesse, volumus et mandamus ut donec in generali concilio super hoc aliquid certum duxerimus statuendum, nulli tanquam metropolitano interim respondere cogaris. Tu denique, frater episcope, super teipso, etc.

[Col. 0966C] Datum Romae apud Sanctum Petrum X Kalend. Martii, pontificatus nostri anno sexto decimo.

In eumdem modum scriptum est Estoniensi episcopo pro Estoniensi Ecclesia [(211) 1Kb] .



APPENDIX LIBRI DECIMI SEXTI.
[Col. 0965]


CLXXXIII. SANCTI PETRI DE MONASTERIO ET DE CHANTILA PRIORIBUS BITURICENSIS ET NIVERNENSIS DIOECESUM, ET THESAURARIO NIVERNENSI. De subjectione monasterii Menatensis. (Laterani, V Kal. Junii.)
[Col. 0965D]

Cum causa quae inter Cluniacensem Ecclesiam ex parte una et monasterium Menotense ac venerabilem fratrem nostrum Claromontensem episcopum ex altera super ejusdem monasterii subjectione noscitur agitari diversis judicibus fuisset ab apostolica sede commissa, tandem ad instantiam Cluniacensium dilectum filium W. abbatem praefati monasterii ad praesentiam nostram vocavimus responsurum. Ipso igitur et dilectis filiis H. et P. monachis et procuratoribus ipsius Ecclesiae in nostra praesentia constitutis, et tam super petitorio quam possessorio [Col. 0966C] lite legitime contestata, quia super hinc inde propositis per assertiones eorum fieri nobis non potuit plena fides, causam eamdem de ipsorum assensu vobis duximus committendam, per apostolica [Col. 0966D] scripta mandantes quatenus partibus convocatis, et auditis hinc inde propositis, quod canonicum fuerit appellatione postposita decernatis, et faciatis quod decreveritis per censuram ecclesiasticam firmiter observari. Testes autem, etc., usque perhibere. Nullis litteris obstantibus, etc. Quod si non omnes, etc., duo vestrum, etc.

Datum Laterani, V Kal. Junii, pontificatus nostri anno sexto decimo.



CLXXXIV. ARCHIEPISCOPO RAVENNATI ET EPISCOPO CREMONENSI. Ut Bononiensem episcopum compellant ad cessionem. (Laterani, IV Idus Junii.)

Cum Boniensis episcopus olim ad consilium et [Col. 0967A] suggestionem bonae memoriae Gerardi Albanensis electi, suam insufficientiam recognoscens, sarcinam pontificalis officii, quam sine suo et commissi sibi gregis periculo portare non poterat, infra certum tempus deponere promisisset, idem praeesse gaudens potius quam prodesse, post recessum illus promissionem inficiari non metuit supradictam, adeo ut a tabellione qui fecit super hoc publicum instrumentum, illud, sicut accepimus, faciat occultari. Cum igitur dicta promissio dubia non existat, et insuper ejus sit insufficentia manifesta, fraternitati vestrae per apostolica scripta mandamus quatenus ex parte nostra moneatis eumdem ut Bononiensem Ecclesiam exoneret de seipso, eum, si monitis vestris infra quindecim dies acquiescere forte noluerit, [Col. 0967B] ab eadem sublato cujuslibet contradictionis seu tergiversationis diffugio penitus amoventes, et compellentes eumdem ut in manibus vestris resignet pecuniam quam pro terrae sanctae succursu noscitur congregare, injungatis capitulo Ecclesiae memoratae ut virum scientia, vita et fama praeclarum sibi per electionem canonicam infra octo dies praeficiant in pastorem. Alioquin vos ex tunc auctoritate nostra, sublato cujuslibet contradictionis et appellationis obstaculo, personam quae tanto congruat oneri et honori praeficiatis eidem, contradictores per censuram ecclesiasticam appellatione postposita compescentes. Vos denique, fratres archiepiscope et episcope, super vobis ipsis ac credito vobis grege taliter vigilare curetis, exstirpando vitia, plantando virtutes, [Col. 0967C] ut in novissimo districti examinis die coram tremendo judice, qui reddet unicuique secundum opera sua, dignam possitis reddere rationem.

Datum Laterani, IV Idus Junii, anno decimo sexto.



CLXXXV. ROBERTO TITULI SANCTI STEPHANI IN COELIO MONTE PRESBYTERO CARDINALI, APOSTOLICAE SEDIS LEGATO. Scribitur pro comitissa Campaniae. (Signiae, V Idus Augusti.)

Dilecta in Christo filia nobilis mulier Blancha, comitissa Campaniae, nobis conquerendo monstravit quod quidam clerici et laici crucesignati homines [Col. 0967D] suos super feodis quae immediate ab ipsa tenere noscuntur auctoritate nostrarum conveniunt litterarum in ipsius non modicum praejudicium et gravamen, quod res de quibus agitur ad eamdem pertineant nullam facientes in commissionis litteris mentionem. Quocirca discretioni tuae per apostolica scripta mandamus quatenus super hoc indemnitati ejusdem comitissae, prout expedire videris, sublato appellationis obstaculo, studeas providere.

Datum Signiae, V Idus Augusti, pontificatus nostri anno decimo sexto.





Epistola Honorii III, in qua continetur compositio cujus mentio fit supra epist. 98, nunc primum edita ex veteri codice ms. bibliothecae Colbertinae. (Signiae, II Non. Septembris.)
[Col. 0968A]

HONORIUS episcopus, servus servorum Dei, venerabilibus ratribus archiepiscopis et episcopis et dilectis filiis capitulis eorumdem in terra nobilis viri G. de Villa Arduini principis Achaiae citra passum Megarae Corinthiensis constitutis, salutem et apostolicam benedictionem.

Sedis apostolicae circumspectio constituta super gentes et regna ut evellat et destruat, aedificet atque plantet, ubique retinens moderamen, interdum rigore, interdum mansuetudine utitur, interdum consideratis circumstantiis temporum et locorum, medium faciens ex utroque, aspera in vias planas et prava dirigit in directa, et lite confusionis implicita explicans et dirimens, litem ipsam ad certas [Col. 0968B] imaginem, et rectitudinis normam provida distinctione reducit, ut quae sunt Caesaris Caesari et quae sunt Dei Deo congrua dispensatione reddantur. Sane cum ex principum imperii Romaniae insolentia confutanda hujusmodi confusionis inoleverit corruptela ut nunc iidem bona conferrent Ecclesiis, et nunc ea ipsis auferrent pro suae libito voluntatis, et collata praecipue abbatiis juxta beneplacitum suum propriis usibus applicarent, ac Graeci praelati receptis muneribus indifferenter quoslibet ad sacerdotium promoverent, et dilectus filius nobilis vir G. de Villa Arduini princeps Achaiae innisus hujusmodi corruptelae abbatias et possessiones ecclesiasticas in suis manibus retinens, et fructus earum propriis usibus applicans [(212) 1Kb] , et quibus volebat pro libito tribuens, papates tanquam rusticos retineret, quia monitus ab abolenda corruptela praedicta nolebat desistere, ipsum contigit excommunicationis laqueo innodari; sed non tactus ab eo qui [Col. 0968C] tangit montes et fumigant, se mandatis Ecclesiae obtulit saniori usus consilio pariturum. Et quia humiliter redeuntibus non est Ecclesiae additus praecludendus, juxta formam Ecclesiae intra castra ipsius obtinuit per humilitatem reduci, a quibus ejectus fuerat per contumaciam et contemptum. Nos ergo non minus ipsius principis saluti quam Ecclesiarum utilitatibus providere volentes, sibi praecipimus ut vel resignationem Ravenicae auctoritate sedis apostolicae ampliatam reciperet, vel pacem quam ecclesiastici inierunt, Constantinopolitani barones qui erga Romanam Eeclesiam majorem devotionem habentes in servitiis defensionis imperii potius sunt gravati. Verum licet resignationem praedictam, quae gravior videbatur, dictus princeps se dixerit recepisse, quia tamen eam nullatenus effectui mancipavit, sed vobiscum compositionem iniit valde illicitam et penitus inhonestam, nos de ipsius salute solliciti, ipsumque de confusione consilii [Col. 0968D] Achitofel volentes eruere et ad devotionem Ecclesiae revocare, duximus concedendum ut per venerabilem fratrem Pelagium Albanensem episcopum et dilectos filios nostros Thomam tituli Sanctae Sabinae et Joannem tituli Sanctae Praxedis presbyteros cardinales cum dilectis filiis clericis Ecclesiarum vestrarum apud sedem apostolicam existentibus, nec non P. de Altomagno milite ac nuntio principis memorati, inter principem ipsum ac clericos memoratos pax tractaretur honesta, et eisdem episcopo et cardinalibus mediantibus, post tractatum diutius habitum, in pacem hujusmodi convenerunt, ampliata resignatione Ravenicae de assensu vestro, deducta terra nobilis viri Oddonis de Roccha domini Athenarum taliter moderata, ut videlicet omnes Ecclesiae vestrae omnes possessiones suas quas obtinentin [Col. 0969A] habuisse aliquando dignoscuntur a tempore coronationis Alexii Bambacoratii ab omni exactione ac jurisdictione liberas habeant laicali [(213) 1Kb] , salvis justis et debitis acrosticis secundum moderationem inferius adnotatam, non obstantibus compositionibus, si quae reperiantur factae perpetuo, ne illis super quibus non apparent aliqua instrumenta nisi a vobis et subditis vestris eorum aliquae merito acceptentur; ita tamen quod super possessionibus quas in praesenti eaedem tenent Ecclesiae nulla eis prorsus a quoquam quaestio moveatur. In casali vero XXV et ultra usque ad LXX lares habenti duo erunt papates cum uxoribus, filiis et familiis suis, nisi forte filii manserint extra domos paternas sub Ecclesiarum dominio a laicali jurisdictione omnino liberi et immunes. Quilibet vero papas unum ennicarium in scatia sua liberum habeat, si illum nunc habet vel habuerit a tempore supradicto. Quod si larium numerus septuagenarium excesserit, in casali quatuor [Col. 0969B] papates erunt in illo liberi et immunes cum singulis ennicariis, sicut superius est expressum. Quod si ultra centenarium et vicesimum quintum excesserit, numerus papatum excrescet in sextum. Et sic deinceps papates addentur cum libertate praescripta. At si casalis XXV lares non habeat, de vicinioribus casalibus seu locis tot adjungantur eidem quod praefatus XXV numerus impleatur; et sic erunt duo papates in illo praescripta libertate gaudentes.

Caeterum reliqui rurales papates cuncta servitia et auxilia consueta et praestita hactenus laicis exhibebunt; eo tamen salvo, quod ipsorum dominus temporalis et sui in personas eorum manus mittere non audebunt, nec permittent quod in terra contra Latinorum clericorum celebretur voluntatem. Papates vero seu clerici Graeci ecclesiarum cathedralium viventes a tempore quo mandatum apostolicum emanavit ad quod resignationem Ravenicae dictus princeps dicitur recepisse erunt omnino liberi, ut de aliis superius est expressum. Sed et circa reliquos [Col. 0969C] papates civitatum illud idem servetur quod est de ruralibus ordinatum. Praelati quoque de laicorum hominibus contra voluntatem ipsorum tam in ecclesiis cathedralibus quam in aliis civitatum seu casalium de caetero aliquem non instituent nec ad ordines promovebunt ultra papatum numerum praetaxatum. Sed et papates a jurisdictione liberi laicorum debitum et antiquum acrosticum, si quod debent pro terris quas nunc tenent ex illis quas a praedicto tempore tenuerunt, laicis sine difficultate persolvent. Saepedictus vero princeps et Latini sibi subjecti decimas integre solvent et facient a Graecis sibi subditis et non rebellantibus simili modo persolvi. Porro vos eidem principi et suis ecclesiarum thesauros et alia mobilia vestra nec non et injurias irrogatas, praeter personales, remittetis omnino. Verumtamen de personalibus fructibusque perceptis et damnis datis tempore quo princeps ipse fuit a dilecto filio nostro Joanne tituli Sanctae Praxedis presbytero cardinale, nunc apostolicae [Col. 0969D] sedis legato, excommunicationis sententia innodatus, nec non de perceptis fructibus ex possessionibus et bonis ecclesiasticis et damnis illatis a tempore quo mandatum emanavit praedictum, princeps ipse ac sui vobis competentem satisfactionem impendent et dimittent vobis si in aliquo reputant se offensos, ac in recompensationem omnium praedictorum vestris cathedralibus ecclesiis, deducta Argolicensi Ecclesia pro parte nobilis memorati, mille hyperperorum annuum redditum assignare curabunt; ita quod cuilibet cathedrali ecclesiae sors quae ipsam contingit, videlicet centum septuaginta Ecclesiae Patracensi, Corinthiensi totidem, nec non centum quinquaginta Lacedaemonensi et Amiclensi Ecclesiis, Coronensi quoque centum quinquaginta, et totidem Mothonensi, nec non Olenensi Ecclesiae totidem; et Argolicensi Ecclesiae sexaginta octo certo loco et congruo in ejus dioecesi assignetur, [Col. 0970A] nisi forte eadem Ecclesia in acrostico teneatur, quod pro quantitate ipsius eadem sibi reputabit in sortem; si quid ex ipsa defuerit, loco idoneo de aliis suppleturi. Quod si saepefatus princeps ac sui ab Ecclesiis acrosticum duxerint exigendum, de ipso et quantitate ipsius, nisi jam sit remissum, erit prius veritas inquirenda. Et cum constiterit de illo et quantitate ipsius, inquiri debet nihilominus utrum possessiones et bona pro quibus illud debetur acrosticum deteriorata sint propter malitiam temporis seu etiam imminuta; et juxta quantitatem deteriorationis vel diminutionis illorum acrosticum pro illis debitum minuatur; reliquis in suo robore remanentibus in praedicta resignatione Ravenicae ac praedicto mandato apostolico comprehensis, nec non et privilegio quod super Ecclesiarum et clericorum libertatibus voluntarie princeps ipse concessit. Ipse quoque ac sui et illi quibus de novo terra dabitur vel baliva pacem praescriptam servare bona fide jurabunt ac contra ipsam penitus non venire. Quod [Col. 0970B] si eidem principi vel suis quisquam subjectus contravenire praesumpserit, et ob hoc laqueo excommunicationis ligatus super eo non satisfecerit infra annum, dictus princeps vel ille cui noscitur immediate subesse compellet ad satisfactionem competentem et debitam exhibendam, quem tanquam excommunicatum ipse et sui in omnibus evitabunt praeterquam in perceptione servitii quod sibi vel illis exhibere tenetur.

Cum igitur vos ex parte una nec non et memoratus princeps ac sui ex altera praescriptam pacem sponte duxeritis acceptandam, et tam ex parte vestra quam sua fuerit nobis humiliter supplicatum ut eamdem dignaremur apostolico munimine roborare, nos vestris et ipsius precibus inclinati, ne negotium possit iterate labyrinthum confusionis immergi, pacem ipsam sive concordiam praedictis episcopo et cardinalibus mediantibus auctoritate nostra provide factam et ultro receptam, gratam et ratam habentes, auctoritate apostolica confirmamus et praecipimus [Col. 0970C] firmiter observari. Ad majorem autem evidentiam saepedictam resignationem Ravenicae, prout exinde confecto authentico continetur, huic nostrae paginae de verbo ad verbum fecimus adnotari. »In nomine Domini. Amen. Ad honorem Dei et sanctae matris Ecclesiae et domini papae Innocentii tertii. Hoc est pactum sive conventio super universis ecclesiis positis sive sitis vel fundatis in Thessalonica usque Corinthum, quod intervenit inter dominum Thomam Dei gratia Constantinopolitanae Ecclesiae patriarcham et archiepiscopos Atheniensem, Larissensem, Neopatrensem et episcopos infra ponendos et barones inferius propriis nominibus declarandos. Renuntiaverunt quidem domini Nameus Roffredus comestabulus regni Thessalonici, Otto de Roccha dominus Athenarum, Guido marchio, Ravanus dominus insulae Nigripontis, Raynerius de Traval, Albertinus de Canosa, Thomas de Stromoncort, comes Bertuldus, Nicolaus de Sancto Omer, [Col. 0970D] Guillelmus de Blanel, Guillelmus de Arsa pro se et hominibus suis et fidelibus et vassalis, in manibus supradicti domini patriarchae recipientis pro Ecclesia nomine domini papae et suo et archiepiscoporum et episcoporum infra dictos terminos positorum et ecclesiarum cunctarum, omnes ecclesias et monasteria, possessiones redditus, mobilia et immobilia bona, et universa jura Ecclesiae Dei, volentes et firmissime promittentes dictas ecclesias et monasteria cum omnibus rebus suis habitis et habendis, et personas in eis positas et ponendas, et claustra ecclesiarum, et servientes et servos et ancillas et homines, et universa suppellectilia et bona libera et absoluta per se successoresque suos, homines, milites, vassallos, fideles, servientes et servos in perpetuum permanere ab omnibus augariis et parangariis, taliis, servitiis et servitutibus universis, excepto acrostico tantum, quod eis debent [Col. 0971A] cuncti sive Latini sive Graeci tam in dignitatibus quam in minoribus officiis et ordinibus constituti propter terras quas tenent ab ipsis, si quas tenent vel tenuerunt, quod tempore captionis civitatis regiae Constantinopolitanae solvebatur a Graecis, et nihil aliud debent et nihil aliud praefati barones per se, successores suos, vassallos, homines, fideles, servientes et servos, sibi in praedictis ecclesiis sive monasteriis vindicare nihil in posterum usurpare, sed si qui ex praedictis clericis tam praelatis quam caeteris ecclesias vel monasteria destruere voluerint, debent quantum eis licuerit repugnare decenter et turbare ne compleant quod nequiter conceperunt. Si qui vero fuerint de clericis Latinis vel Graecis, sive monachis, papatibus vel calogeris, in dignitatibus vel minoribus ordinibus vel officiis constituti, qui dictorum baronum terras detineant et laborent et acrosticum solvere noluerint, termino inter eos statuto, nisi solverint quod tenentur, potestatem habeant nominati barones accipiendi de bonis eorum tantum [Col. 0971B] quod eorum debitum et nihil amplius persolvatur; sed in cunctis absoluti et liberi quantum ad personas et res ipsorum et ecclesiarum quae superabundant debitum perpetuo in posterum perseverent. Haeredes quoque sive filios clericorum sive papatum et uxores eorum non capiant vel detineant vel faciant detineri vel capi quandiu ad mobilia eorum suas poterint extendere manus, sive de eorum mobilibus eis poterit super debiti quantitate satisfieri competenter. Filii quoque laicorum Graecorum sive clericorum seu papatum in baronum servitio juxta morem solitum perseverent, nisi per archiepiscopos vel episcopos vel de eorum licentia fuerint ordinati. Post ordinationem vero eodem privilegio gaudeant quo funguntur clerici in obedientia Romanae Ecclesiae constituti. Si qui vero papatum vel monachorum Graecorum baronum detinuerint et laboraverint terras quae ad ecclesiarum vel monasteriorum non pertineant jura, eodem modo praedictis [Col. 0971C] respondeant dominis quo fecerint laici qui eorum [Col. 0972A] terras detinent et laborant. Alioquin, si praefati barones contra jam dicta venerint vel aliquod praemissorum, post admonitionem per suos excommunicentur praelatos, et tandiu in excommunicatione persistant quandiu de damnis et injuriis canonice satisfecerint irrogatis. Ut autem praemissis fides plenior habeatur, de voluntate et consensu et auctoritate dominorum Thomae patriarchae et imperatoris Henrici Constantinopol. et archiepiscoporum et omnium baronum in praesenti chartula positorum appensa sigilla consistunt, salvis in omnibus domini papae auctoritate, reverentia et honore. Acta sunt haec apud Ravenicam anno Domini 1210, indictione XIII, praesentibus archiepiscopis et episcopis, et electis, et clericis, et militibus, videlicet Heracliensi, Atheniensi, Larissensi, Neopatrensi archiepiscopis, Avallonensi, Fermopilensi, Davaliensi, Zaratoriensi, Castoriensi, Sidoniensi episcopis, Nazariensi, Citrensi electis, de quorum consensu et voluntate et auctoritate sunt praemissa peracta et praesentibus [Col. 0972B] cantore Leonardo, Jacobo presbytero, Henrico, magistro Bonifacio canonico ecclesiae Sanctae Sophiae de Constantinopoli, et priore cruciferorum Bononiae, archidiacono Thebano, decano Davaliensi, domino Arduino et Arnuldo capellanis imperatoris praefati, et praesentibus Guiffredo mareschalco totius imperii Romaniae et Rolandino de Canosa et Rainerio de Gumbulla et Guillelmo de Sarz et Bonuz de Sancto Sepulcro et Gerandino de Gummula et Jacobe de Assesso et Hugone de Settenguen, Albuin de Plunges et Philippo de Mombis et aliis pluribus. Haec autem completa sunt mense Maii die secundo intrante.« Nulli ergo omnino hominum liceat hanc paginam nostrae confirmationis et jussionis infringere vel ei ausu temerario contraire. Si quis autem hoc attentare praesumpserit indignationem omnipotentis Dei et beatorum Petri et Pauli apostolorum ejus se noverit incursurum.

Datum Signiae secundo Nonas Septembris, pontificatus [Col. 0972C] nostri anno octavo.





Quoniam supra in epistola 149 et duabus sequentibus agitur de magna illa controversia quae aevo Innocentii nostri ac postea fuit de comitatibus Campaniae et Briae inter Blancham eorumdem comitatuum comitissam filiumque ejus Theobaldum ex una parte et Erardum de Brena uxoremque ejus Philippam ex alia, res postulare videtur ut negotium intricatissimum explicemus data occasione.
[Col. 0971]

Moriens Hierosolymorum rex Amalricus anno 1174, regnum Balduino filio reliquit istius nominis quarto, Is vero leprae morbo laborans, uxorem ducere noluit. Sed cum duas haberet sorores, Sybillam et Isabellam, in his quaesivit posteritatem. Primam ergo collocavit Guillelmo cui Longae-spatae cognomen fuit: quae dein, eo mortuo, nupsit Guidoni Luziniano nobili Aquitano. Isabellam, vero, octo tum annorum puellam, despondit Henfredo de Torono nobili Hierosolymitano, filio Henfredi regii constabularii, anno 1180, ut Willelmus Tyrius tradit. Mortuo denique Balduino anno 1185, succedens Sibylla maritum Guidonem nominavit regem. Tandem ista filiabusque ejus in obsidione Acconensi mortuis anno 1191, regnandi jus ad Isabellam transiit. Quod ubi Conrado Montisferrati marchioni, penes quem major ac praecipua auctoritas erat in regno Hierosolymitano, notum fuit, a matre Isabellae patriarchaque Hierosolymorum Heraclio petiit eam sibi conjugem dari. Haud aegre impetratum; tamen etsi proxima consanguinitatis linea conjuncti forent, et tamen etsi Henfredus valde repugnaret, fieri id clamitans contra sacrosanctas connubii leges. Celebrato itaque divortio, Conradus duxit Isabellam, ac mox in regium nomen invasit. Anno demum 1192. Conradus occisus est in oppido Tyrio a duobus Assassinis. Post interfectionem vero praedicti Conradi, inquit Rogerius de Hoveden, uxor illius nupsit Henrico comiti de Campania, nepoti regis Angliae et regis Franciae. Et statim per communem totius exercitus electionem praedictus Henricus est electus in regem terrae Hierosolymitanae. Matrimonium illud approbatum in Occidente non fuit, ut patet ex epistola 75, libri secundi, tum etiam ex epistolis Honorii III quae exstant in quinta compilatione Decretalium lib. II, tit. 5, cap. 5. et apud Odoricum Raynaldum ad an. 1219, in quibus Honorius docet motam fuisse coram se ac pendere adhuc controversiam de natalibus Alaydis reginae Cypri et Philippae uxoris Erardi de Brena, quae erant Henrici et Isabellae filiae. Unde et in Actis illorum temporum cum retractatur controversia de comitatu Campaniae inter Theobaldum fratris Henrici filium et Philippam, quia nuptias Henrici cum Isabella vitio coiisse nonnulli contendebant, cum ad Henrici nomen ventum est, additur, quem ipsa Philippa patrem suum esse dicebat. Ex quo colligitur statum liberorum Henrici fuisse incertum, neque satis constitisse inter Gallos nostros justum fuisse illius matrimonium. Nam si istud constitisset, dubium esse non poterat quin Philippa adire patris haereditatem posset, quando Alaydis, quae Henrici filia natu major erat, haeredem se patris non ferebat, regno Cyprio contenta. Quanquam et ipsa quoque postea litem movit de comitatu Campaniae, quae in initiis regni sancti Ludovici sopita est. Caeterum Theobaldi causam adversus Philippam multa juvabant. Primum, mortuo Henrico, nulla filiarum ejus adivit haereditatem, quae Theobaldo Henrici fratri venit, secundum quod ipse statuerat paulo ante quam in Orientem proficisceretur. Theobaldo vero mortuo, Blancha vidua ejus anno 1211 homagium [Col. 0973] Philippo Francorum regi praestitit pro comitatibus Campaniae et Briae, investituramque ab eo accepit nomine liberorum suorum. Aliquanto post enixa est filium, cui Theobaldo quoque nomen fuit. Rursum vero Philippus Blancham filiosque ejus agnovit ut legitimos comitum Campaniae successores et haeredes, nullo contra tendente. Res in eo statu mansit donec, anno 1311, Erardus de Brena dominus Rameruci, qui anno proximo in Orientem profectus erat ut favore adjutus Joannis regis Hierosolymitani, cujus consanguineus erat, duceret unam ex filiabus Henrici regis Hierosolymitani, captata dein occasione mortis Alberti patriarchae, qui tum recenter obierat, Philippam sibi junxit, quam vivente Alberto habere non potuerat. Gravem quippe eum adversarium expertus erat Erardus, dicentem non posse Philippam ei nubere cui proxima affinitatis linea conjuncta erat. Ita quippe Albertum edocuerat Innocentius in epistola ad eum scripta, quae est 150 hujus libri, ex relatione Romam e Galliis missa. Quin et illud ipsum ad Joannem regem Hierosolymorum scripsit etiam Ludovicus Philippi Francoruum regis primogenitus, ut postea videbimus. Durante ergo controversia inter Theobaldum et Philippam, matrimonium illud ratum non fuit. Unde in Actis illorum temporum ita vulgo legitur: Erardus de Brena, et Philippa, quae dicitur uxor ejus. Rediit tandem concordia anno 1121 ope et industria Giroldi episcopi Valentini, qui postea fuit Hierosolymorum patriarcha. Tum vero reperio Philippam vocari simpliciter uxorem Erardi, aut Philippam dominam Rameruci, Erardum vero dominum Rameruci. Denique Alaydis regina Cypri anno 1234 jus omne quod habere poterat in comitatibus Campaniae et Briae transtulit in Theobaldum Blanchae filium posterosque ejus. Et sic omnino conquievit magna illa controversia. Ista nos collegimus ex historicis illorum temporum et ex certissimis monumentis quae exstant in antiquis chartulariis comitum Campaniae: quorum unum exstat Parisiis in camera computorum, aliud in bibliotheca regia, tertium in Colbertina. Hinc ergo descripsimus vetera monumenta quae sequuntur.





I. Epistola Innocentii III de vetitis nuptiis Erardi et Philippae. (Laterani, X Kal. Martii.)
[Col. 0973A]

INNOCENTIUS episcopus, servus servorum Dei, venerabili fratri patriarchae Hierosolymitano, salutem et apostolicam benedictionem.

Cum olim ex parte dilectae in Christo filiae nobilis mulieris Blanchae comitissae et Theobaldi nati ejus comitis Campaniae nostro fuisset apostolatui reseratum quod nobilis vir Erardus de Brena in partes Hierosolymitanas accesserat ut unam de filiabus bonae memoriae Henrici comitis Campaniae acciperet in uxorem, quae ipsum dicitur in eo consanguinitatis gradu attingere quod, secundum sanctorum Patrum statuta, legitime nequeunt copulari, cum inclytae recordationis Ludovicus Grossus rex, [Col. 0973B] proavus videlicet comitis supradicti, frater exstiterit Florii, cujus pronepos est Erardus, quod, ut asseverant, satis est in Galliarum partibus manifestum, et ipsi, si necesse fuerit, parati erant in eisdem partibus id probare, nos, quia satius est in hujusmodi ante tempus occurrere quam remedium mendicare post tempus, bonae memoriae praedecessori tuo et venerabili fratri Tyrenensi archiepiscopo nostris dedimus litteris in praeceptis ut sub poena excommunicationis, appellatione postposita, inhiberent hujusmodi contrahi copulam inter eos [(214) 1Kb] , ne scandalum oriretur ex eo ex quo debebat utilitas provenire. Ipsi vero, sicut praefata comitissa et filius suus nobis intimare curarunt, receptis litteris hujusmodi prohibitionem fecere privatim, sed non processerunt ad eamdem publice ac solemniter faciendam, cum interim praedecessor jam dictus rebus fuerit humanis exemptus. Cum igitur tibi constet, ut dicunt, per dictos praedecessorem tuum et archiepiscopum jam factam fuisse prohibitionem praedictam, [Col. 0973C] et ministros Christi, qui veritas est, deceat veritati testimonium perhibere, fraternitati tuae per apostolica scripta mandamus quatenus, si est ita, litteras tuas in testimonium tuum super hoc concedas eisdem. Tu denique, frater patriarcha, super te ipso et credito tibi grege taliter vigilare procures, exstirpando vitia et plantando virtutes, ut in novissimo districti examinis die coram tremendo judice, qui reddet unicuique secundum opera sua, dignam possis reddere rationem.

Datum Laterani, X Kalend. Martii, pontificatus nostri anno septimo decimo.





II. Ejusdem epistola ad archiepiscopum Caesariensem, ut praedicta inhibitio publicetur in regno Hierosolymitano. (Laterani, X Kal. Martii.)
[Col. 0974A]

INNOCENTIUS, etc. venerabili fratri Caesariensi archiepiscopo et dilectis filiis priori Dominici sepulcri et cantori Acconensi, salutem et apostolicam benedictionem.

Cum olim ex parte dilectae in Christo filiae nobilis mulieris Blanchae comitissae ac Theobaldi nati ejus comitis Campaniae nostro fuisset apostolatui reseratum quod nobilis vir Erardus de Brena in provinciam Hierosolymitanam accesserat ut unam de filiabus clarae memoriae Henrici comitis Campaniae acciperet in uxorem, quae ipsum dicitur in eo consanguinitatis gradu attingere quod, secundum sanctorum Patrum statuta, legitime nequeunt copulari, cum inclytae [Col. 0974B] recordationis Ludovicus rex Grossus, proavus videlicet comitis supradicti, frater exstiterit Florii, cujus pronepos est Erardus, quod, ut asseverant, satis est Galliarum partibus manifestum, et ipsi, si necesse foret, parati erant in eisdem partibus id probare, nos, quia satius est in hujusmodi ante tempus occurrere quam remedium mendicare post tempus, bonae memoriae Hierosolymitano patriarchae ac venerabili fratri nostro Tyrenensi archiepiscopo nostris dedimus litteris in praeceptis ut sub poena excommunicationis, appellatione postposita, inhiberent hujusmodi contrahi copulam inter eos, ne scandalum oriretur ex eo ex quo deberet utilitas provenire. Ipsi vero, sicut praefata comitissa et filius ejus nobis intimare curarunt, receptis litteris nostris hujusmodi prohibitionem fecere privatim, sed non processerunt ad eamdem publice ac solemniter faciendam, cum interim patriarcha praedictus rebus fuerit humanis exemptus. Ne igitur ad hujusmodi copulam aspirantes excusationem assumere [Col. 0974C] valeant in peccatis, discretioni vestrae per apostolica scripta praecipiendo mandamus quatenus sub poena praedicta, occasione qualibet et excusatione ac appellatione cessantibus, infra quindecim dies post susceptionem praesentium publice inhibere curetis hujusmodi contrahi copulam inter eos, facientes in ecclesiis et locis in quibus videritis expedire inhibitionem praedictam solemniter publicari. Quod si non omnes, etc. tu ea, frater archiepiscope, cum eorum altero nihilominus exsequaris. Tu denique, frater archiepiscope, super te ipso, etc.

Datum Laterani, X Kal. Martii, pontificatus nostri anno septimo decimo.





III. Quod Gaufridus, thesaurarius domus Templi, accepit litteras Domini papae super negotio domini Erardi de Brena et dominae Philippae filiae Henrici quondam comitis Trecensis, quas reddidit patriarchae Hierosolymitano et archiepiscopo Tyrenensi.
[Col. 0975A]

Sanctissimo in Christo Patri et domino INNOCENTIO, Dei gratia summo pontifici, frater GAUFRIDUS, thesaurarius domus Templi, pedum sanctitatis apostolicae pulvis exiguus, se ipsum ad pedes, cum osculo eorumdem.

Sciat vestrae sanctitatis superexcellens pietas me libertatis apostolicae litteras accepisse super negotio domini Erardi dominaeque Philippae, ipsasque domino patriarchae Hierosolymitano Alberto bonae memoriae et archiepiscopo Tyrenensi humiliter reddidisse. Ipsi vero auctoritate apostolica convocatis domino rege praedictoque Erardo, utrique divisim [Col. 0975B] et separatim sub poena excommunicationis inhibuerunt ne iste consentiret vel alter contraheret matrimonium in vestris litteris denegatum. Ad haec, dominus patriarcha Tyrenensem archiepiscopum ad dominam Philippam direxit in regis palatio, qui eidem auctoritate sua et apostolica poena prohibuit sub eadem. His autem omnibus exsecutis, mihi pedum vestrorum pulveri duo supradicti domini, patriarcha videlicet et archiepiscopus, prout ex mandato sedis apostolicae habuerunt et exsecuti fuerunt, exponere penitus curaverunt. Dictus vero Erardus non multo post, ut contumax et rebellis ductus, ut opinor, non bono spiritu, contra prohibitionem apostolicam et sententiam in factores vel consentientes huic matrimonio promulgatam, cum dicta domina contraxit Philippa matrimonium inde Veneris clandestinum et occultum. Quocirca coram sanctitatis apostolicae clementia hujus rei provise habui veritati testimonium perhibens, quantum scio, [Col. 0975C] explico et ostendo, paternae pietati significans cum omni supplicatione ut quod super hoc viderit faciendum paterna sanctitas provideat et disponat.





IV. Ludovicus primogenitus Philippi regis Francorum significat regi Jerusalem quod comes Theobaldus non debet trahi in causam de terra patris sui donec impleverit viginti unum annos. (Compendium, mense Martio.)

Excellentissimo et charissimo consanguineo suo JOANNI, Dei gratia illustri regi Hierosolymitano, LUDOVICUS, domini regis Franciae primogenitus, salutem et sinceri amoris constantiam.

Scire vos volumus quod consuetudo antiqua et per jus approbata talis est in regno Franciae, quod nullus ante viginti et unum annos potest vel debet trahi in causam de re quam pater ejus teneret sine [Col. 0975D] placito cum decessit. Hujus igitur ratione consuetudinis charissimus dominus et genitor noster et nos statuimus et concessimus charissimae amissae nostrae comitissae Trecensi et Theobaldo filio ejus, praesentibus et audientibus vobis ipsis, quod si filiae comitis Henrici vel aliqui pro ipsis vellent praedictum Theobaldum vel matrem ejus in causam trahere de terra quam pater ejus tenuit, nos non audiremus inde verbum donec idem Theobaldus haberet viginti et unum annos, nec ipsum vel matrem ejus in antea in causam trahi permitteremus; praecipue cum de testimonio multorum nobilium virorum, quibus fidem bene adhibere debemus, bene constet quod charissimus quondam consanguineus noster comes Henricus, cum vellet Hierosolymam proficisci, totam terram suam dimisit et dedit fratri suo Theobaldo quondam comiti Trecensi, si ipsum comitem Henricum de transmarinis partibus contingeret non redire. Ad haec, nullo modo volumus [Col. 0976A] quod Erardus de Rameruco filiam comitis Henrici habeat in uxorem, sed id fieri modis omnibus prohibemus; quia, si fieret, contra nos fieret. Et praeterea dictum est nobis quod in eo gradu consanguinitatis se attingunt quod non possunt nec debent legitime copulari.

Actum apud Compendium, anno 1214, mense Martio.





V. Litterae Philippi regis Francorum de eadem re ad papam Innocentium. (Parisius, mense Martio.)

Reverendo Patri ac domino suo charissimo INNOCENTIO, Dei gratia summo pontifici, PHILIPPUS, eadem gratia Francorum rex, salutem et debitam in Christo reverentiam.

Noverit paternitas vestra quod nos cum dilecta [Col. 0976B] et fideli nostra Blancha comitissa Campaniae per concilium baronum nostrorum et per consuetudinem in regno Franciae hactenus approbatam tales conventiones fecimus et habemus. Videlicet quod si aliquis dictam comitissam vel dilectum et fidelem nepotem nostrum Theobaldum comitem Campaniae filium ejus in causam traheret super comitatu Campaniae et Briae vel eorum altero, nos non audiremus inde clamorem nec placitum teneremus donec idem Theobaldus compleverit vicesimum primum annum, et quod dicta comitissa habeat tutelam filii sui et dictorum comitatum usque ad terminum supradictum, et tam ipsa quam ipse filius ejus interim. . . . . que possideant et teneant pacifice comitatum. Cum igitur secundum praedictam consuetudinem nullus possit vel debeat in causam trahi de re quam pater ejus teneret sine placito cum decessit, antequam compleverit vicesimum primum annum, paternitatem vestram rogamus et attente requirimus quatenus praedictam consuetudinem et [Col. 0976C] conventiones praedictas praefatis comitissae et comiti auctoritate apostolica confirmare velitis.

Actum Parisius, anno Domini 1214, mense Martio.





VI. Innocentii III epistola qua excommunicari mandat fautores et coadjutores Erardi de Brena et Philippae ejus uxoris. (Laterani, III Non. Februarii.)

INNOCENTIUS episcopus, servus servorum Dei, venerabili fratri episcopo Carnotensi et dilectis filiis abbati Sanctae Genovefae et priori Sancti Martini de Campis Parisiensis, salutem et apostolicam benedictionem.

Cum nostris dudum fuisset auribus intimatum quod Erardus de Brena Hierosolymitanas partes adierat ut sibi duceret in uxorem unam de duabus filiabus Henrici quondam Trecensis comitis procreatis [Col. 0976D] de illegitima copula quam cum filia regis Hierosolymitani, ad quam regnum spectabat, contraxerat idem comes, quae antea modo simili Conrado quondam marchioni Montisferrati copulata fuerat per incestum, propter quod gravis poena peremit utrumque, per hoc intendens Erardus praedictus sibi comitatum Trecensem et aliam terram pertinentem ad eumdem quondam comitem vindicare, quoniam intelleximus quod illa ipsum proxima linea consanguinitatis attingit, fecimus ei ex parte nostra per sanctae memoriae Albertum Hierosolymimitanum patriarcham solemniter interdici ne praesumeret cum illa contrahere, cum mandaverimus testes recipi super linea consanguinitatis praedictae, ut redderemur de impedimento legitimo certiores. Ipse vero post praedicti obitum patriarchae, captata successoris absentia, non est veritus eam sibi clandestine copulare, ambitiosa cupiditate caecatus, cum non sit filia primogenita, quae utcunque succederet [Col. 0977A] si jus haberet alterutra succedendi. Et cum idem nuper cum multis aliis applicuisset Gaietam, caeteris ad nostram praesentiam accedentibus, ipse tanquam conscius male sibi nostrum declinavit aspectum, cursu concito ad Januensem navigans civitatem, ut opportunitate adepta quantocius transalpinans, contra dilectum filium nobilem virum Theobaldum Trecensem comitem suscitet schisma, si possit, non solum in grave scandalum regni Franciae, verum etiam in grande dispendium terrae sanctae. Sed speramus in Domino et in potentia virtutis ipsius quod ejus machinatio non poterit praevalere, cum et charissimus in Christo filius noster Philippus rex Francorum illustris per suas nobis litteras intimarit quod cum praefatum Theobaldum ad suum comitatum remisit, per privilegium sibi regale concessit, quod auctoritate petiit apostolica confirmari. ut usque ad legitimam ejus aetatem nullam de his contra ipsum querelam [Col. 0977B] audiret. Unde nos volentes imminentibus periculis obviare, venerabilibus fratribus nostris archiepiscopis et episcopis per regnum Franciae constitutis olim dedimus nostris litteris in praeceptis ut dictum Erardum, sublato cujuslibet contradictionis et appellationis obstaculo, per ecclesiasticam censuram compescerent, si forte occasione praescripta praesumeret malignari. Consulibus etiam et populo Januensibus districte dedimus in praeceptis ut cum dictus Erardus, sicut nostris fuit auribus intimatum, moram faciat apud ipsos, ut juxta iniquitatem conceptam ipsorum fretus auxilio intendat, si poterit, arcum suum, ipsi eidem intendere volenti malignitati praedictae omnino suum subtrahant auxilium et favorem, sicut charam habent apostolicae sedis gratiam et Dei ac nostram, terrae sanctae ac regis Franciae volunt offensam et dispendium evitare, attentius praecaventes ne si forsan, quod absit! inventi fuerint tantae iniquitatis fautores, tunc facile [Col. 0977C] non possint poene consortium, ut nunc culpae participium, declinare. Nos autem hujus rami male pullulantis radices debilitare volentes, dilectis filiis abbati Sancti Andreae de Sexto et Sancti Theodori et Sanctae Mariae de Albaria prioribus Januensis dioecesis dedimus in mandatis ut si quos ex ipsis culpabiles invenerint in hoc facto, per censuram ecclesiasticam, appellatione remota, cessare a sua praesumptione compellant. Quocirca discretioni vestrae per apostolica scripta districte praecipiendo mandamus quatenus cum, sicut creditur, tota illius Erardi circa hoc versetur intentio ut aliquibus sibi ascitis complicibus et fautoribus comparatis, praefatum comitem molestet, si poterit et offendat, de terra sua cupiens aliquid sibi subripere, sicut praedo in insidiis latitando, vos auctoritate nostra suffulti, si quos in Senonensi provincia inveneritis qui praedicto Erardo super hoc inique praesumpserit impendere auxilium vel favorem, ab hujusmodi [Col. 0977D] praesumptione cessare, appellatione remota, per censuram ecclesiasticam compellatis. Volumus enim malis obviare principiis, nec per negligentiam vires sumant seu per insolentiam invalescant. Quod si non omnes iis exsequendis potueritis interesse, tu, frater episcope, cum eorum altero ea nihilominus exsequaris.

Datum Laterani, III Non. Februarii, pontificatus nostri anno octavo decimo.

In eumdem modum scriptum est episcopo Cabilonensi, et abbati Cisterciensi et priori de Vergiaco Cabilonensis et Eduensis dioecesum in Lugdunensi provincia, etc. ut in alia per totum.

In eumdem modum episcopo Cabilonensi, et abbati Sancti Joannis in Vineis, et decano Suessionensi, in Remensi provincia, etc. ut in prima per totum.





VII. Scribitur praelatis Franciae ut Erardum a sua praesumptione compescant. (Ferentini, II Kal. Augusti.)
[Col. 0978A]

(215) 1Kb] INNOCENTIUS episcopus, servus servorum Dei, venerabilibus fratribus archiepiscopis et episcopis per regnum Franciae constitutis, salutem et apostolicam benedictionem.

Olim cum ageretur coram nobis in publico consistorio de quadam incestuosa copula quae contracta fuerat in Hispania, pronuntiasse meminimus, praesente clericorum et laicorum multitudine copiosa, quod sicut in Syria una fuerat incestuose copulata duobus, sic in Hispania unus sibi duas copulaverat per incestus. Et quidem peccatum quod fuerat in Oriente commissum graviter est punitum, quia Conradus marchio Montisferrati gladio et Henricus comes Trecensis praecipitio perierunt, qui filiam regis [Col. 0978B] Hierosolymitani, ad quam regnum spectabat, sibi praesumpserant illegitime copulare. Unde illorum exemplum alium debuerat deterrere ne similem culpam in Occidente committeret; qui forsan idcirco poenam similem non incurrit, quia poenitens de commissis, utramque a suo consortio separavit. Nuper autem cum nostris fuisset auribus intimatum quod Erardus de Brena Hierosolymitanas partes adierat ut unam de duabus filiabus praefati comitis, quas de tali copula procreaverat, sibi duceret in uxorem, ut comitatum Trecensem et aliam terram ad eumdem quondam comitem pertinentem sibi occasione hujusmodi vindicaret, quoniam intelliximus quod illa ipsum proxima linea consanguinitatis attingit, fecimus ei ex parte nostra per sanctae memoriae Albertum Hierosolymitanum patriarcham solemniter interdici ne praesumeret cum illa contrahere, cum mandaverimus testes recipi super linea consanguinitatis praedictae, ut redderemur de impedimento [Col. 0978C] legitimo certiores. Ipse vero post praedicti obitum patriarchae, captata successoris absentia, etc., ut in superiore usque aspectum, sed concito cursu Januam navigavit, ut celeriter transalpinans, etc., usque querelam audiret. Volentes igitur imminentibus periculis obviare, universitati vestrae per apostolica scripta praecipiendo mandamus quatenus dictum Erardum, si forte occasione praescripta praesumeret malignari, vos Deus habentes prae oculis, sublato cujuslibet contradictionis et appellationis obstaculo, per censuram ecclesiasticam compescatis, mandatum apostolicum taliter impleturi quod de diligentia studiosa mereamini commendari.

Datum Ferentini, secundo Kal. Augusti, pontificatus nostri anno octavo decimo.





VIII. Mandatur ut comitissa et Erardus Romam veniant aut mittant. (Perusii, XIII Kal. Junii.)
[Col. 0978D]

INNOCENTIUS, etc., venerabili fratri episcopo Suessionensi et dilectis filiis Cluniacensi et Longipontis abbatibus, Masticonensis et Suessionensis dioecesum, salutem et apostolicam benedictionem.

Querelam nobilis mulieris Blanchae comitissae Campaniae pro nobili viro Theobaldo nato suo pupillo comite Campaniae recipimus continentem quod Erardus de Brena et Philippa illegitima filia quondam Henrici comitis Campaniae ipsum et sua molestare nituntur, moliente praedicta Philippa in terra quam possidet idem comes succedere occasione incestuosae copulae quam mater ipsius Philippae cum praedicto comite, alio etiam legitimo viro vivente, contraxit, ex qua non sine duplici nota progenita, cum manifestum habeat defectum natalium, successionis [Col. 0979A] titulum non meretur. Volentes autem in causa natalium publicam exhiberi justitiam, discretioni vestrae per apostolica scripta mandamus quatenus comitissae pro filio suo et praedictis Erardo et Philippae ex parte nostra praecipiatis expresse quod usque ad terminum competentem, quem vos eis peremptorium assignetis, per se vel procuratores idoneos nostro se conspectui repraesentent, ut, auditis et plenius intellectis quae fuerint hinc inde proposita, utrum ipsa Philippa ex copula praedicta suscepta illegitima debeat reputari, justo judicio declaretur. Caeterum cum successionis causa ex ista dependeat, ne forte negotium confundi contingat, terram praedictam in statu in quo nunc esse dignoscitur conservetis, molestatores interim per censuram ecclesiasticam, appellatione postposita, compescendo.

Datum Perusii, XIII Kal. Junii, pontificatus nostri anno nono decimo.





IX. Testimonium receptum ab abbatibus Arremarensis monasterii et Quinciaci et Vallislucentis super linea consanguinitatis inter Erardum et Philippam, (Anno 1213.)
[Col. 0979B]

Universis Christi fidelibus ad quos praesentes litterae pervenerint, R. Arremarensis monasterii, O. Quinciaci, et G. Vallislucentis dicti abbates, salutem et sinceram in Domino dilectionem.

Universitati vestrae notum facimus et testificamur quod nos de mandato venerabilis Patris Roberti tituli Sancti Stephani in Coelio monte presbyteri cardinalis, apostolicae sedis legati, recepimus testimonium virorum nobilium Simonis de Corpalais, Petri de Bauveoir et Guidonis Gasteble juratorum quod inter nobilem domicellam filiam bonae memoriae comitis Henrici et Erardum de Rameruco tanta et talis est parentela quod inter eos non potest [Col. 0979C] nec debet matrimonium celebrari. Hujus autem parentelae lineam computaverunt tali modo, quod rex Franciae qui cognominatur Grossus rex fratrem habuit nomine Florium. Hujus Florii filia fuit Isabellis de Nangies. Hujus Isabellae filia fuit domina de Venisiaco, mater praefati Erardi. Ex alia parte Grossi regis filius, Ludovicus rex. Regis Ludovici filia fuit comitissa Maria; comitissae Mariae filius fuit comes Henricus, pater praefatae domicellae. In testimonium igitur eorum quae in nostra praesentia testificati sunt praesentes litteras emisimus sigillorum nostrorum munimine roboratas.

Actum anno Verbi incarnati 1213, mense Julio.





X. Testimonium Roberti cardinalis de eadem re. (Meleduni, mense Augusto.)

ROBERTUS, servus crucis Christi, miseratione divina tituli Sancti Stephani in Coelio monte presbyter [Col. 0979D] cardinalis, apostolicae sedis legatus, universis Christi fidelibus praesentes litteras inspecturis, salutem et sinceram in Domino charitatem.

Noverit universitas vestra quod plures nobiles viri juramento interposito testificati sunt coram nobis quod inter nobilem domicellam filiam quondam inclytae recordationis comitis Henrici, qui decessit in partibus transmarinis, et Erardum de Brena tanta est consanguinitas quod inter eos non potest nec debet matrimonium celebrari. Lineam autem hujus consanguinitatis computant hoc modo: Grossus rex fratrem habuit nomine Florium. Hujus Florii filia fuit Elisabeth de Nainville. Cujus Elisabeth filia fuit domina Venisiaci. Hujus dominae Venisiaci filius est praefatus Erardus. Ex alia parte, Grossi regis filius fuit rex Ludovicus. Regis Ludovici filia fuit comitissa Maria. Comitissae Mariae filius fuit comes Henricus praedictus, pater domicellae praefatae.

[Col. 0980A] Datum Meleduni, anno gratiae 1213, mense Augusto.





XI. Litterae ejusdem de incestuoso matrimonio comitis Henrici. (Anno 1200.)

Universis praesentes litteras inspecturis, ROBERTUS, servus crucis Christi, divina miseratione tituli Sancti Stephani in Coelio monte presbyter cardinalis, apostolicae sedis legatus, salutem in Domino.

Noverit universitas vestra quod nos, habito virorum prudentium consilio, adjunctis etiam nobis venerabilibus fratribus H. Suessionensi et G. Meldensi episcopis et aliis bonis viris, audivimus testes, et eorum depositiones sub nostro et dictorum episcoporum sigillis inclusimus. Audivimus autem eos super his articulis nobis expressis, scilicet quod [Col. 0980B] comes Henricus, iturus ultra mare, terram suam fecit jurari Theobaldo fratri suo si non rediret de partibus transmarinis et de pertinentibus ad hoc, et quod regina Hierosolymitana per marchionem ablata fuit per violentiam Umfredo de Thorun viro suo, et, eodem Umfredo adhuc vivente, habuit eam comes Henricus post mortem marchionis, et de pertinentibus ad hoc. Hoc autem fecimus quia de morte quorumdam ex illis testibus, qui erant senes, poterat merito timeri, et de longa absentia aliorum, et propter guerras et propter alia pericula quae imminebant et poterant imminere et propter negotii qualitatem. Hi sunt autem testes:

Guido de Dampetra vir nobilis juratus dixit quod non interfuit quando comes Henricus fecit jurari terram fratri suo comiti Theobaldo, audivit tamen dici. Requisitus de causa Henrici, quomodo habuit reginam, respondit quod vivebat Umfredus prior ejus maritus quando cum ea contraxit: qui Umfredus eam in matrimonio tenuerat per tres annos et amplius. [Col. 0980C] Et adjunxit quod audivit praefatum Umfredum conquerentem saepe per exercitum de eo quod uxor sua erat ablata a marchione. Et adjecit quod quando Umfredus tenuit eam tanquam uxorem, ipsa erat ducem et octo annorum. Et hoc totum vidit in obsidione Accon et in Tyro, testificatus etiam quod fama publica erat in exercitu quod ipsa uxor erat Umfredi. Et hoc idem bene sciebat ipse comes. Et adjunxit quod comes fuit in auxilium eorum qui rapuerunt eam, et ipse comes adduxit eam cum aliis ut traderetur marchioni. Et hoc fuit factum apud Accon.

Nobilis vir Odardus marescallus Campaniae juratus dixit idem quod Guido de terra jurata. De Umfredo autem, an viveret quando comes cum ipsius uxore contraxit, idem. De conquestione Umfredi idem dixit, et adjecit quod praesente comite et coram multis baronibus repetebat idem Umfredus sibi restitui uxorem suam per os domini Reginaldi [Col. 0980D] de Tabaria, et fere omnes comminati sunt ipsi Umfredo dicentes: »Domine, vultis vos ut nos omnes pereamus in exercitu fame propter vos solum. Melius est ut domina tradatur alicui bono viro qui regat exercitum, ne fame pereat.« De aetate, loco et aliis idem quod primus. Adjecit etiam quod tres filiae illius reginae natae fuerunt, vivente Umfredo. Iste nuntius fuit ad impetrandum illud matrimonium marchioni; et nuntiavit quod nisi hoc fieret, exercitus fame periret.

Guido de Capis juratus dixit quod praesens fuit apud Sezanniam quando comes Henricus fecit jurari terram Theobaldo fratri suo. Nam et ipse juravit. De vita Umfredi et loco ablationis, de aetate, idem cum praedictis. Et dixit quod fere exercitus clamans conquerebatur: »O quantum flagitium commissum est in exercitu quod abstulerunt Umfredo uxorem suam per violentiam!« aliis dicentibus quod factum fuit pro meliorando foro exercitus per marchionem. [Col. 0981A] Et adjunxit quod nec audivit, nec credit quod unquam factum fuerit divortium per Ecclesiam inter Umfredum et reginam uxorem suam.

Petrus Turkinus nobilis vir dicit idem quod Guido de Capis de juratione terrae, et quod credit se ipsum jurasse. De vita Umfredi et aetate reginae et loco ablationis idem quod alii.

Willelmus comes Jonviniacensis juratus de juratione terrae et vita Umfredi idem quod primus. De aliis nihil scit nisi de auditu. Tamen adjecit quod audivit magnum clamorem saepe fieri per exercitum de eo quod Umfredus perdidit tam turpiter uxorem suam ei per violentiam ablatam.

Hugo de Sancto Mauritio juravit et dixit de juratione terrae idem quod Guido de Capis. De vita Umfredi, aetate reginae, de conquestione Umfredi quam fecit ubique pro uxore sua ablata, idem per omnia quod Guido de Capis. Et adjecit quid [quod] in eodem tentorio fuit cum Umfredo quando ab alio [Col. 0981B] tentorio vicino fuit uxor ejus violenter ablata, et dixit ei Umfredus: »Domine Hugo, timeo ne illi qui sunt cum uxore mea faciant illam dicere aliquid diabolicum.« Et tunc venit quidam miles suus dicens ei: »Ecce illi abducunt uxorem tuam.« Et cum ipse Umfredus insequeretur eam, dixit illi: »Domina, non est haec recta via ad hospitium tuum; redeas ad me.« At illa submisso capite in aliam viam se convertit. In omnibus aliis concordat cum Guidone de Capis.

Robertus de Miliaco vir nobilis juravit et dixit idem de juratione terrae; de vita Umfredi, de loco ablationis, idem quod Guido de Capis. De aetate idem quod alii; nec credit nec audivit quod unquam factum divortium fuerit inter Umfredum et reginam uxorem suam.

Dominus Rogerius de Sancto Karauno juravit et dixit de juramento terrae, de vita Umfredi, de aetate reginae, idem quod G. de Capis, et audivit barones saepe dicentes: »Umfredus nihil valet ad regnum [Col. 0981C] tenendum.« Et ideo dicebant: »Auferamus ei uxorem suam et demus eam marchioni, qui bene reget regnum, et faciet bonum forum per exercitum.« De conquestione Umfredi idem quod alii.

Lambertus de Barro juratus dixit idem de juramento terrae quod Guido de Capis, excepto quod tunc apud Sezanniam non juravit. De aliis nihil scit.

Omnes istis concordant in hoc, praeter Robertum, quod dicebatur publice per exercitum quod propter peccatum illud, scilicet quia ablata erat Umfredo uxor sua, multa mala evenerunt exercitui, videlicet quod die nuptiarum multi milites et alii homines capti sunt a Saracenis et occisi, in modico tempore succedente ipse marchio ab Assacinis interfectus est, et ipse comes Henricus, postquam contraxit cum ea, similiter a fenestra corruit et mortuus est.

Nos igitur attendentes praedictas rationes et utilitatem regni et totus Ecclesiae Gallicanae, et [Col. 0981D] pro bono pacis in posterum melius conservandae, communicatio etiam prudentum et virorum religiosorum consilio, de auctoritate legationis nostrae volumus ut attestationes istae vim ac fidem habeant, quando necesse fuerit, ac si essent auditae post litem inchoatam, et ipsas eadem auctoritate ad hanc virtutem habendam confirmamus.

Actum anno gratiae 1200, tertio decimo, mense Octobri.





XII. Abbas Prulliaci fecit hujusmodi inquestam super parentela inter Erardum et Philippam filiam comitis Henrici. (Prulliaci, anno 1213.)

Universis Christi fidelibus praesentes litteras inspecturis, [Col. 0982A] frater A. dictus abbas Prulliaci, in Domino salutem.

Noverit universitas vestra quod venerabilis pater Robertus Dei providentia tituli Sancti Stephani in Coelio monte presbyter cardinalis, apostolicae sedis legatus, mandavit nobis per litteras suas ut praeciperemus dilecto fratri Gerardo Aventato [(216) 1Kb] monacho nostro quatenus interposito sacramento perhiberet testimonium veritati super eo quod a nobis esset requisitus de parentela quae est inter nobilem domicellam Philippam filiam quondam inclytae recordationis comitis Henrici, qui decessit in partibus transmarinis, et Erardum de Brena. Qui vocatus coram nobis, tactis sacrosanctis reliquiis cum juramento parentelam Erardi praenominati et domicellae praefatae ad inquisitionem nostram per sacramentum quod fecerat taliter enarravit. Grossus et Florius fuerunt fratres. Hujus regis qui cognominabatur Grossus filius fuit Ludovicus rex qui sepultus est [Col. 0982B] apud Sanctum Portum. Hujus regis Ludovici filia fuit comitissa Maria. Comitissae Mariae filius fuit praefatus comes Henricus, pater praedictae domicellae. Ex alia parte, de Florio exiit Ysabiaus [(217) 1Kb] . Mater fuit Aalaidis dominae Venisiaci. Aalaidis domina Venisiaci mater est praedicti Erardi. In cujus rei memoriam praesentes litteras fecimus sigilli nostri charactere consignatas.

Actum Prulliaci anno gratiae millesimo ducentesimo tertio decimo, in festo Assumptionis beatae Mariae virginis.





XIII. Inhibitio Honorii Papae III facta contra Erardum de Brena et Philippam uxorem. (Laterani, VI Non. Maii.)

HONORIUS episcopus, servus servorum Dei, venerabilibus fratribus archiepiscopis et episcopis per regnum Franciae constitutis, salutem et apostolicam [Col. 0982C] benedictionem.

Anima nostra turbata est valde, ac impletus amaritudine venter noster, conturbataque sunt viscera nostra, et lumbi nostri dolore repleti, quoniam filii venerunt usque ad partum, et ecce virtus videtur deficere pariendi et efflorere cui benedixerat Dominus ager satus exhortationis apostolicae semine ante messem. Leviathan enim sanctificatis Domini, qui super montem caliginosum signum levaverunt, ut redderent Aegypto et habitatoribus ejus malum quod fecerunt in Sion et Hierusalem in conspectu Domini Dei nostri, iter rectum per anfractus ut serpens tortuosus distorsit et obseravit ut vectis, coram eis ponens offendiculum quo impingant et convertantur retrorsum. Attendite igitur et videte si sicut dolor noster est dolor, cum exercitus ad obsequium Domini praeparatus tanto studio et labore, passagio imminente, quasi regione albescente ad messem, astutia diabolica retrorsum videatur converti, [Col. 0982D] ne ascendant in palmam et colligant fructus ejus, quodque nos magis monet ac turbat, vos videntes hoc malum, non solum non habeatis, sicut dicitur, ex hoc luctum, et eidem nequaquam, prout ad vestrum officium pertinet, obvietis, verum etiam, sicut accepimus, quidam vestrum tanto malo incentivum potius tribuunt et fomentum. Olim sane felicis recordationis Innocentius papa praedecessor noster volens imminentibus periculis obviare, audito quod Erardus de Brena, cui per sanctae memoriae Albertum Hierosolymitanum patriarcham solemniter fecerat interdici ne cum Philippa, quam comes quondam Henricus de copula incestuosa susceperat, contrahere praesumeret, cum, sicut acceperat, eadem ipsum proxima consanguinitatis linea contingeret, [Col. 0983A] et ipse praedecessor noster mandaverit testes recipi super consanguinitate praedicta, cupiditate ambitiosa caecatus eamdem Philippam sibi clandestine copularat, et de partibus rediens transmarinis, in regnum Franciae festinaret accedere, ut, si posset, schisma contra dilectum filium nobilem virum Theobaldum Campaniae comitem suscitaret, non solum in grave scandalum regni ejusdem, verum etiam in grande dispendium terrae sanctae, apostolicis vobis dederit litteris in praeceptis ut dictum Erardum, Deum habentes prae oculis, sublato cujuslibet contradictionis et appellationis obstaculo, per censuram ecclesiasticam compescere curaretis, si forte occasione praescripta praesumeret malignari; cujus nos vestigiis inhaerentes, ne hujusmodi occasione posset ejusdem terrae sanctae impediri succursus, contra dictum Erardum et eamdem Philippam nuper vobis praeceptum simile recolimus direxisse [(218) 1Kb] . In generali quoque concilio, quoniam ad crucis negotium exsequendum [Col. 0983B] est permaxime necessarium ut principes populi Christiani ad invicem pacem observent, provida fuit deliberatione statutum ut saltem per quadriennium in toto orbe Christiano pax generaliter servaretur, ita quod per Ecclesiarum praelatos discordantes reducerentur ad plenam pacem aut firmam treugam inviolabiliter observandam, et qui acquiescere forte contemnerent, per excommunicationem in personas et interdictum in terras arctissime cogerentur; nisi tanta esset injuriatorum malitia quod ipsi tali non deberent pace gaudere.

Licet igitur dictus Erardus cum complicibus et coadjutoribus suis, sicut ex litteris dilecti filii nobilis viri Odonis, ducis Burgundiae crucesignati, nobis innotuit, terram comitis memorati nuper hostiliter intrans, quasdam villas incendio devastarit, et mercatores euntes ad nundinas in strata publica fuerit depraedatus, eumdem comitem et terram suam infestare non cessans, quanquam dilecta in Christo [Col. 0983C] filia Blancha comitissa mater ipsius comitis, quae ballium gerit ejusdem, parata sit secundum approbatam regni Franciae consuetudinem stare juri, vos tamen tam praeceptum ejusdem praedecessoris nostri et nostrum quam constitutionem praefati concilii surdis auribus transeuntes, non tantum praedicti Erardi et fautorum ipsius temeritatem et malitiam, sicut dicitur, compescere non curatis, sed et quidam vestrum, quod grave gerimus et molestum, omissa pontificalis officii gravitate, ambulantes secundum carnem et luctum viarum Sion ducentes pro nihilo, eidem auxilium tribuunt et favorem, qui, ut de praedictis rationibus taceamus, ratione homagii quod receperunt ab eo, deberent eumdem comitem defensare. Adjunxit etiam idem dux quod nisi huic morbo citius apponatur remedium, plusquam credatur terrae sanctae impedietur succursus, eo quod ex hujusmodi guerra non ipsius et suorum duntaxat, qui, sicut asserit, propter hoc etiam de partibus transmarinis rediret ad propria festinanter, cum tum ratione hominii [Col. 0983D] quo idem comes tenetur astrictus, tum propter juramentum quod ipse de illo juvando pro viribus praestitit, tum propter necessitudinem sanguinis, eidem ullatenus deesse non possit, et dictus comes defensionem et auxilium debitum instanter postulet ab eodem, voti exsecutio retardatur, verum etiam omnium baronum regni Franciae, qui affixerunt suis humeris signum crucis, et qui adhuc ad ipsum habent in proposito faciendi, quoniam guerra ista plures quam aestimetur involvet, et pecunia pro votorum exsecutione parata in expugnationem hostium crucis Christi consumetur in interitionem populi Christiani dextras in sua viscera convertentis. Ecce quomodo astutia Satanae laetitiam afferre nititur Philisthaeis, quasi percussoris eorum comminuta sit virga, dum ii qui signum levaverant contra eos, a via in invium declinando fiunt in adjutorium filiis Loth, eis videlicet qui disponentes adversus Dominum [Col. 0984A] testamentum dicunt: Haereditate possideamus sanctuarium Dei nobis (Psal. LXXXII). Nos igitur, qui ex hoc tacti sumus dolore cordis intrinsecus, et de tanto scandalo urimur vehementer, illius volentes, prout ad nostrum officium pertinet, versutiis obviare, qui laetatur cum male fecerit et in pessimis rebus exsultat, ne modico malignitatis fermento tota massa eorum qui de regno Franciae ad obsequium Jesu Christi facta est quasi nova conspersio corrumpatur, sed in azymis sinceritatis et veritatis potius epulando reddat Domino vota sua, fraternitati vestrae per apostolica scripta firmiter praecipiendo mandamus quatenus Deum habentes prae oculis, gratia, odio ac timore postpositis, contra eorumdem Erardi et Philippae praesumptionem malignam juxta praedecessoris nostri mandatum et nostrum taliter sine morae dispendio procedatis, quod zelum habere videamini terrae sanctae, cujus ex hujusmodi temeritate auxilium impeditur, et expiasse nihilominus inobedientiam [Col. 0984B] quae dicitur praecessisse per obedientiam subsecutam, ac nos vobis scribere durius non cogamur, qui habemus in promptu omnem inobedientiam vindicare, spiritualibus armis et Deo potentibus militantes.

Datum Laterani, VI Non. Maii, pontificatus nostri anno primo.

In eumdem modum scriptum est episcopo Silvanectensi et abbati Sanctae Genovefae et priori Sancti Martini de Campis, verbis competenter mutatis, usque Domino vota sua, discretioni vestrae per apostolica scripta firmiter praecipiendo mandamus quatenus Deum habentes prae oculis, gratia, odio ac timore postpositis, dictos Erardum et Philippam nec non et fautores eorum ut ab infestatione praedicti comitis et terrae suae et suorum ob Christi reverentiam desistentes, firmam treugam inviolabiliter observandam usque ad tempus in praedicto concilio diffinitum ineant cum eodem, monitione praemissa per excommunicationis [Col. 0984C] sententiam in personas et interdictum in terras eorum, sublato appellationis obstaculo, sine morae dispendio compellatis, praesertim cum comitissa praefata parata existat pro eo ubi debuerit secundum consuetudinem regni ejusdem ipsis justitiae plenitudinem exhibere. Et quoniam saepe contingit quod illis praebet temporalis vexatio intellectum quos a malis non retrahit amor Dei nec ecclesiastica censura compescit, illustrem regem Francorum moneatis prudenter et efficaciter inducatis, ut tactus injuria Jesu Christi, cujus ex praesumptione hujusmodi negotium impeditur, eorumdem Erardi et Philippae ac fautorum ipsorum malignitatem temerariam tradita sibi coelitus potestate compescat; in hoc Deo potius quam homini serviendo. Taliter autem sine dilatione mandatum apostolicum exsequi procuretis quod zelus terrae sanctae vos comedere videatur, et reprehendi de negligentia non possitis, sed de diligentia potius commendari. Quod si non omnes iis exsequendis potueritis interesse, tu, frater [Col. 0984D] episcope, cum eorum altero ea nihilominus exsequaris.

Datum, ut in alia.





XIV. Prohibet papa ne regina Cypri audiatur in causa successionis donec probetur esse legitima. (Reatae, VIII Kal. Julii.)

HONORIUS, etc. venerabili fratri episcopo Catalaunensi et dilectis filiis sancti Joannis in Vineis et Vallis secretae Praemonstratensis ordinis Suessionensis dioecesis abbatibus, salutem et apostolicam benedictionem.

Dilecta in Christo filia nobilis mulier Blancha comitissa et dilectus filius nobilis vir Theobaldus natus ejus, comes Campaniae, nobis insinuare curarunt quod charissima in Christo filia nostra illustris regina Cypri, illegitima filia Henrici quondam [Col. 0985A] comitis Campaniae, ipsos et sua nititur molestare, moliendo in terram quam possidet idem comes succedere occasione incestuosae copulae quam mater ipsius reginae cum Henrico comite supradicto, alio etiam legitimo viro vivente, contraxit, ex qua non sine duplici nota progenita, cum manifestum patiatur defectum natalium, successionis titulum non meretur. Volentes igitur in causa natalium justitiam publicam exhiberi, per apostolica vobis scripta mandamus quatenus ipsi reginae, si ad partes accesserit Gallicanas, auctoritate nostra injungatis expresse ut, usque ad terminum competentem quem ipsi peremptorium assignetis, personaliter vel per procuratores idoneos apostolico se conspectui repraesentet; id ipsum injungentes ejus procuratori, si aliquem forte propter hoc ad partes destinaverit supradictas; ut auditis et plenius intellectis quae fuerint hinc inde proposita, justo declaretur judicio utrum ipsa regina ex copula praedicta suscepta debeat illegitima [Col. 0985B] reputari. Quod si forte dicta regina vel aliquis nomine seu etiam occasione ipsius super ipsa causa successionis litigare vellet in partibus Gallicanis, ipsos non permittatis audiri quousque causa natalium, ex qua illa dependet, per apostolicae sedis judicium terminetur. Quinimo, ne forte negotium confundi contingat, praefatam terram in statu in quo nunc esse dignoscitur conservantes, illam non permittatis hujusmodi occasione ab aliquo perturbari; perturbatores, si qui fuerint, per censuram ecclesiasticam, appellatione postposita, compescendo. Quod si non omnes, etc. tu, frater episcope, cum eorum altero, etc.

Datum Reatae, VIII Kal. Julii, pontificatus nostri anno tertio.





XV. Ad Philippum regem, ne audiat in causa successionis donec terminetur causa natalium reginae Cypri. (Viterbii, IV Kal. Novembris.)
[Col. 0985C]

HONORIUS, etc. charissimo in Christo filio PHILIPPO, regi Francorum illustri, salutem et apostolicam benedictionem.

Licet indubitanter noverimus te promptum esse ad justitiam cunctis petentibus exhibendam, ex abundanti tamen nuper ad preces charissimae in Christo filiae nostrae illustris reginae Cypri serenitatem tuam rogavimus et adhuc quoque rogamus ut eamdem reginam, cum ipsam ad praesentiam tuam venire contigerit, cures benigne recipere, et tam eam quam A. nuntium suum in ipsius reginae justis petitionibus exaudire. Verum, sicut dignum est ut exaudiantur a te in petitionibus justis, ita etiam dignum est ut eis audientiam deneges in injustis. Injusta autem esset petitio si forsitan peterent ut super successione comitatus Campaniae audires ipsius reginae hoc tempore quaestionem; quia, cum ad examen nostrum jam deducta sit causa natalium, quae ad [Col. 0985D] forum ecclesiasticum pertinet, et ex qua illa dependet, nihil aliud esset antequam haec sit terminata illam incipere quam diversis processibus intricare negotium et confusione quadam ordinem judicii perturbare. Ideoque serenitatem tuam praemonendam duximus et rogandam quatenus, si forsan ab ipsa regina seu a praefato nuntio ejus vel alio super hoc fueris requisitus, eorum precibus aures regias, donec jam dicta causa natalium apostolico judicio finem acceperit, non inclines.

Datum Viterbii, IV Kal. Novembris, pontificatus nostri anno quarto.





XVI. Ludovico regi, ne ipsos audiat in causa successionis donec terminetur causa natalium. (Laterani, XVII Kal. Decembris.)

[(219) 1Kb] HONORIUS, etc. charissimo in Christo filio [Col. 0986A] LUDOVICO, regi Francorum illustri, salutem et apostolicam benedictionem.

Tuam non credimus latere prudentiam causam natalium charissimae in Christo filiae nostrae illustris reginae Cypri ad examen nostrum, utpote quae ad forum ecclesiasticum pertinet, jamdudum esse delatam. Unde clarae memoriae Philippum regem Franciae patrem tuum litteris nostris curavimus praemonere ut, si forsan regina ipsa super successione comitatus Campaniae quaestionem proponeret coram eo, non audiret eamdem quousque terminata esset praedicta causa natalium, ex qua illa noscitur dependere. Licet ergo, sicut eidem patri tuo scripsimus, velimus reginam ipsam in suis justis petitionibus, exaudiri, quia tamen antequam natalium causa terminata sit, dependentem ex illa successionis causam incipere nihil aliud esset quam diversis processibus intricare negotium et confusione quadam ordinem judicii perturbare, tuam quoque serenitatem praemonendam [Col. 0986B] duximus et rogandam quatenus, si forte ab ipsa regina vel nuntio ejus seu quolibet alio super hoc fueris requisitus, eorum precibus aures regias, donec jam dicta causa natalium apostolico judicio finem acceperit, non inclines.

Datum Laterani, XVII Kal. Decembris, pontificatus nostri anno octavo.





XVII. Charta Erardi de Brena qualiter quitavit Theobaldo comiti Campaniae et rectis haeredibus ejus quidquid clamabat ex parte Philippae uxoris suae in comitatibus Campaniae et Briae.

Ego Erardus de Brena notum facio universis tam praesentibus quam futuris quod cum discordia exstitisset inter me et dominam Philippam uxorem meam ex una parte, et nobilem virum Theobaldum Campaniae et Briae comitem Palatinum ex altera, super comitatibus [Col. 0986C] Campaniae et Briae et pertinentiis eorumdem, super quibus coram domino rege Franciae traxeramus in causam ego et praedicta uxor mea comitem supradictum, et etiam guerram moveramus contra eum: tandem propria et spontanea voluntate mea, nullo metu, nulla coactione compulsus, de consensu et voluntate praedictae uxoris meae quitavi penitus et remisi supradicto Theobaldo comiti et haeredibus ex corpore suo successive in perpetuum descendentibus quidquid clamabam seu clamaveram ex parte dictae Philippae uxoris meae in comitatibus et pertinentiis supradictis; tali conditione apposita, quod si forte contingeret praedictum Theobaldum comitem sine haerede corporis sui vel haeredes ex corpore suo successive descendentes sine haerede corporum suorum decedere, nullum mihi nec praedictae uxori meae nec haeredibus ex corpore ipsius successive descendentibus fieret praejudicium ex quitatione et remissione praedictis quin ad jus nostrum, si quod unquam habuimus vel habere debuimus [Col. 0986D] super praemissis, libere possemus redire, non obstantibus praedictis; ita tamen quod nobilis domina Blancha comitissa mater comitis supradicti libere ac pacifice sine contradictione ac molestatione aliqua teneret et possideret quandiu viveret totum doarium suum cum omnibus pertinentiis, sicut ei factum fuit a comite Theobaldo quondam marito ipsius, et insuper omnes conquestus suos quos habere debet de jure consuetudinario sive scripto, idem esset de doario et conquestibus uxoris Theobaldi comitis, quaecunque illa foret. Et sciendum quod si soror praedictae uxoris meae regina Cypri vel haeredes ipsius venient ad partes istas, et de comitatibus Campaniae et Briae ac pertinentiis supradictis aliquid acquirerent per guerram vel placitum sive pacem, postquam essent in saisina et teneura illius conquestae seu acquisitionis quas ad remanentiam, [Col. 0987A] id est, sine contradictione praedictorum comitissae et comitis et haeredum ex corpore ejusdem comitis successive descendentium retinerent, si ego vel praedicta uxor mea seu haeredes ex corpore successive descendentes aliquo modo a praedicta regina vel haeredibus suis aliquid de praedicta conquesta seu acquisitione possemus acquirere, illud nobis remaneret pacifice non obstantibus praedictis. Sic autem intelligimus quod contradictio dictorum comitissae et comitis non valeret, si prius laudassent et concessissent praedictam conquestam seu acquisitionem aliquo praedictorum modorum factam. Praedictus autem comes Theobaldus propter quitationem et remissionem praedictas dedit praedictae Philippae uxori meae et haeredibus ex corpore suo successive in perpetuum descendentibus mille et ducentas libratas terrae in feodum ligium; tali conditione apposita, quod si contingeret eamdem Philippam sine haerede corporis sui vel haeredes ex corpore suo successive [Col. 0987B] descendentes sine haerede corporum suorum decedere, terra praedicta ad ipsum Theobaldum comitem vel ad haeredes ex corpore suo successive descendentes sine contradictione aliqua reverteretur. Praeterea idem comes Theobaldus dedit mihi et praedictae Philippae uxori meae quatuor mille libras Pruvinenses, et quitavit nobis damna omnia quae intulimus ei per guerram nos et coadjutores nostri. Et quitavit etiam grueriam quam clamabat in propriis nemoribus meis. Et insuper quitavit me de omni debito quod debebam Judaeis et burgensibus ipsius, qui scilicet Judaei et burgenses sui erant in vigilia Omnium sanctorum proximo praeterita: quod quidem debitum contraxeram antequam ivissem ultra mare. Per haec itaque supradicta mihi et praedictae Philippae uxori meae data et quitata tenui et teneo me pro pagato per consensum et voluntatem ejusdem uxoris meae de omni eo quod clamabam seu clamaveram ex parte ipsius Philippae in comitatibus Campaniae [Col. 0987C] et Briae et in pertinentiis eorumdem, salva tamen conditione quae superius est expressa. Praeterea concessi propria et spontanea voluntate mea, et etiam de consensu praedictae uxoris meae, ut si forte, quod absit! contigerit me vel eamdem uxorem meam aut haeredes ex corpore ipsius successive descendentes vel alium nomine nostro contra quitationem vel remissionem praedictas venire movendo placitum seu guerram, praedictus Theobaldus comes vel haeredes ex corpore suo successive descendentes sine mesfacere et sine fidem mentiri possint accipere praedictas mille et ducentas libratas terrae et debita superius quitata repetere ac quidquid juris habebant in memorata grueria reclamare. Et teneremur etiam in hoc casu ego et praedicta uxor mea vel haeredes ex corpore ipsius successive descendentes reddere eidem comiti Theobaldo vel haeredibus ex corpore suo successive descendentibus quatuor millia librarum Pruvinensium, et de damnis quae idem [Col. 0987D] comes incurrit per guerram praedictam essemus in eodem statu et puncto in quo eramus ego et praedicta uxor mea antequam dicta quitatio seu remissio facta esset. Haec omnia et singula, sicut supra sunt expressa, propria et spontanea voluntate mea, et etiam de consensu et voluntate supradictae Philippae uxoris meae, juravi me in perpetuum observaturum et nunquam contra venturum. Quod ut notum permaneat et firmum teneatur, litteris adnotatum sigilli mei munimine roboravi.

Actum anno ab Incarnatione Domini 1220 primo mense Novembri.





XVIII. Litterae ejusdem Erardi et Philippae ejus uxoris, quibus promittunt sigillare ad voluntatem patriarchae Hierosolymitani pacem et concordiam factam inter ipsos et comitissam et filium. (Anno 1226).

Nos Erardus de Brena et ego Philippa uxor ejus notum facio universis tam praesentibus quam futuris [Col. 0988A] quod cum dies esset assignata apud Calvummontem in recessu venerabilis Patris Giroldi patriarchae Hierosolymitani, quo mediante facta fuit pax, dum esset episcopus Valentinensis, inter charissimam dominam nostram Blancham comitissam Trecensem palatinam et charissimum dominum nostrum Theobaldum comitem Campaniae et Briae palatinum ex una parte, et nos Erardum et Philippam uxorem ejus ex altera, nos dicto loco, videlicet apud Calvummontem, eidem patriarchae promisimus per praesentes litteras quod quantumcunque dominus Theobaldus comes Campaniae super hoc monebit, et ubicunque voluerit, veniemus, et pacem praedictam cum correctione quam apposuerit dominus patriarcha per suas litteras patentes, nos concedemus de novo et sigillabimus iterum quando fuerimus requisiti. Quod ut notum permaneat et firmum teneatur, litteris adnotatum sigillorum nostrorum fecimus munimine roborari.

[Col. 0988B] Actum anno gratiae 1226, die Veneris in festo Sancti Vincentii.





XIX. Confirmatio pacis initae inter partes supradictas. (Signiae, IV Kal. Septembris).

HONORIUS, etc. dilecto filio nobili viro THEOBALDO, comiti Campaniae, salutem et apostolicam benedictionem.

Si pedes evangelizantium pacem pulchri voce prophetica nuntiantur, facientium illam seu etiam conservantium tanto pulchriores possunt non immerito aestimari quanto praeeminet opus verbo. Propter quod nobis, qui licet immeriti, ejus locum tenemus in terris qui pacificavit quae in terris et quae in coelis sunt per sanguinem crucis suae, ex officio apostolatus incumbit ad ea quae sunt pacis intendere, ut videlicet discordantes reducamus ad pacem, et ad concordiam revocatos circumspectione apostolica foveamus in illa, ne sopita [Col. 0988C] patiatur discordia recidivum in discrimen corporum et periculum animarum, consecuturi ex hoc pulchritudinem praemii amplioris, cum in pace principum saecularium Ecclesiarum tranquillitas ex magna parte consistat, et ex ipsorum discordia eaedem incurrant frequenter oppressiones non modicas et jacturas. Cum igitur gravis et periculosa discordia, quae inter te ac dilectam in Christo filiam nobilem mulierem Blancham comitissam Campaniae, matrem tuam, ex parte una, et nobilem virum Erardum de Brena et Philippam uxorem ejus ex altera vertebatur, sit, eo faciente ad cujus imperium spiritus procellae subsistit et fluctus silent ejusdem, amicabili pace sopita, et praedicti Erardus et uxor ejus suis nobis litteris supplicarint ut eamdem dignaremur apostolico munimine roborare, nos tam tuis quam eorum precibus inclinati pacem ipsam sive concordiam, sicut provide facta est et ab utraque parte sponte recepta et hinc inde juramento firmata, nec non et in authenticis [Col. 0988D] inde confectis plenius continetur, auctoritate apostolica confirmamus et praesentis scripti patrocinio communimus. Nulli ergo, etc. confirmationis, etc. usque incursurum.

Datum Signiae, IV Kal. Septembris, pontificatus nostri anno octavo.





XX. Litterae reginae Cypri de renuntiatione comitatuum Campaniae et Briae. (Anno 1234.)

Ego Aelidis Dei gratia regina Cypri notum facio universis tam praesentibus quam futuris quod ego dedi et do, quitavi et quito, cessi et cedo, concessi et concedo Theobaldo, comiti Campaniae et Briae palatino, et haeredibus suis quos habet et habiturus est ab ipso et uxore sua et uxoribus jam habitis vel habendis linea matrimoniali descendentibus perpetuo habendum et possidendum omne jus quodcunque habebam vel habueram vel habere poteram in [Col. 0989A] comitatibus Campaniae et Briae et pertinentiis eorumdem in tota terra quam habuit, tenuit, seu possedit in proprietate, dominio, et feodis bonae memoriae Henricus avus meus, quondam comes Trecensis, si quod jus habebam vel habueram vel habere poteram in dictis comitatibus et pertinentiis eorumdem in terra jam dicta; ita quod de caetero nec ego nec haeredes mei in dictis comitatibus et pertinentiis eorumdem ac terra praedicta aliquid poterimus reclamare contra dictum comitem vel haeredes supradictos, sicut dictum est, ab ipso linea matrimoniali descendentes. Et me devestivi de omni jure, si quod habebam vel habueram in dictis comitatibus et pertinentiis eorumdem et terra jam dicta, in manu charissimi domini mei Ludovici Dei gratia regis Francorum illustris. Et haec omnia feci in mea propria et libera potestate constituta et spontanea voluntate, nullo timore, captione, violentia, vel compulsione alia inducta. Promisi etiam et promitto dicto comiti [Col. 0989B] quod procurabo bona fide sine meo ponendo quod haeredes mei omnia quae continentur in charta ista laudabunt et approbabunt comiti supradicto et haeredibus ejus jam dictis, et juri suo, si quod habent in dictis comitatibus et pertinentiis eorumdem et jam dicta terra, renuntiabunt et quitabunt ac cedent dicto comiti et ejus haeredibus jam dictis; et haec facient coram aliquibus authenticis personis, quae dicto comiti litteras suas patentes dabunt omnia quae in charta ista exprimuntur continentes. Promisi et promitto etiam me rogaturam dominum papam et alias personas quas dictus comes, haeredes ejus, vel eorum mandatum mihi nominabunt, ut super dictis conventionibus sive promissionibus suas patentes litteras confirmatorias testimoniales conficiant et tradant comiti supradicto et haeredibus suis jam dictis. Suppono etiam me jurisdictioni praelatorum quorumcunque qui mihi a dicto comite vel haeredibus suis supradictis vel eorum mandato fuerint nominati, in quorum dioecesibus fuero vel terram habuero, [Col. 0989C] petendo supplicando humiliter eisdem ut si contra praedictas conventiones sive promissiones vel aliquam earum aliquo tempore contingeret me venire, in personam meam excommunicationis et in terram meam interdicti sententias promulgarent et usque ad condignam satisfactionem easdem facerent inviolabiliter observari. Volo etiam et concedo quod me et haeredes meos ad restitutionem omnium damnorum et expensarum hujusmodi occasione factarum dicto comiti et haeredibus ejus supradictis compellant, cessionibus et conventionibus supradictis nihilominus in suo robore duraturis. Juravi etiam quod ante confectionem harum litterarum dictos comitatus vel alterum eorum vel etiam partem dictae terrae nemini dederam, vendideram, vel concesseram; excepto hoc quod promisi septingentas libratas terrae ante confectionem istarum litterarum quae non poterunt capi nec solvi in terra a dicto comite mihi assignata; nisi forte centum libratae terrae quas promisi [Col. 0989D] et concessi Florentio de Villa militi per litteras meas sub certo modo, quae etiam ibidem non assignabuntur nisi jus domini regis ad hoc me compellat, et ego me defendam in causa quantumcunque potero bona fide. Nec jus, si quod ibi habebam vel habere poteram, vel actiones meas, si quas habebam, alicui concesseram, vel quocunque alio modo alienaveram; nec de caetero cedam vel alienabo jus vel actiones, si quas habebam vel habueram ante compositionem istam ad petendos dictos comitatus vel alterum eorum.

Praedicta omnia universa et singula juravi tactis sacrosanctis Evangeliis me servaturam et impleturam, et quod nullo tempore per me vel per alium contra non eam, et quod non procurabo quod ab hoc juramento absolvat, vel quod mihi aliquid jus petendum in supradictis restituatur, et quod si quod horum ab aliquo esset pro me impetratum per me vel per alium, non utar, et quod nec jamdictum comitem [Col. 0990A] nec supradictos haeredes ipsius super praemissis per me vel per alium de caetero molestabo; sub eodem juramento renuntians litteris impetratis et impetrandis super praemissis, et omni privilegio et omni auxilio juris canonici et civilis. Propter cessiones autem, quitationes et conventiones et alia supradicta dedit mihi dictus comes quadraginta millia librarum Turonensium in pecunia numerata, et plene satisfecit mihi de dicta pecuniae summa. Dedit insuper mihi et assignavit duo millia libratarum terrae in terra plana in comitatibus Campaniae et Briae; in qua nec habebo fortericiam, nec potero facere, quam teneo et tenebo in allodio ad usus et consuetudines aliorum allodiorum Campaniae et Briae quandiu vixero. Post decessum autem meum haeres meus, si citra mare fuerit, homagium ligium inde faciet dicto comiti vel haeredi ejus. Si autem citra mare non venerit, dictus haeres requiret per nuntium suum et suas litteras patentes [Col. 0990B] a comite Campaniae vel haerede ejus terram. Et tunc dictus comes vel haeres ejus sine dilatione remittet nuntium suum cum litteris suis patentibus, qui loco ejus recipiet homagium ligium a dicto haerede. Et dictus haeres nuntio comitis vel haeredis ejus faciet homagium ligium, quod recipiet nuntius nomine comitis. Et dabit dictus haeres dicto nuntio litteras suas patentes de facto homagio, et super hoc litteras testimoniales Templi vel Hospitalis vel patriarchae Hierosolymitani. Et haec debent fieri infra annum a morte mea vel haeredis mei qui dictam terram post me tenuerit; et simili modo in perpetuum fiet haerede meo vel eo qui terram tenuerit moriente, et simili modo comite seu haerede suo moriente. Mortuo autem eo qui dictam terram mihi assignatam tenuerit, si ultra mare decesserit, omnes proventus intermedii temporis per manum dicti comitis vel ejus haeredis reservabuntur, et successori meo, scilicet haeredi meo, restituentur. [Col. 0990C] Si autem haeres meus infra annum non mitteret pro homagio faciendo, sicut praedictum est, proventus terrae essent dicti comitis vel haeredis usque ad factum homagium. Si autem per comitem vel haeredem ejus staret quominus ipsi fieret homagium infra annum, cum fuisset competenter requisitus, nihil haeredi meo deperiret, sed omnes proventus totius temporis intermedii haeredi meo salvi essent, et saisina terrae ballivo ejusdem haeredis mei traderetur. Nihilominus tamen cum ad haeredem meum dictus comes vel haeres ejus nuntium mitteret, ipsi nuntio homagium facere eo modo quo dictum est haeres meus teneretur. Insuper ballivus haeredis mei in terra dicta comiti jurabit fidelitatem se servaturum quandiu erit ballivus, et de dicta terra dicto comiti vel haeredi ejus competentia servitia se facturum quandiu haeres meus moram fecerit ultra mare. Sciendum autem est quod si dictus comes decederet sive haerede vel haeredibus de uxore vel uxoribus, sicut supra dictum est, [Col. 0990D] propter ista quae in charta ista continentur mihi vel haeredi meo non minueretur jus vel augmentaretur in aliquo quin ego et haeres meus essemus in eodem puncto prosequendi jus nostrum, si quod haberemus, in quo eramus ante haec omnia supradicta, salvo doario Margaretae comitissae Campaniae uxoris dicti comitis, filiae domini Archambaudi de Borbon, quod tale est: Sparnacum, Virtutum, Sesannia, Cantumerula, Pontes, Nogentum, Meriacum, Peantium et castellaniae et pertinentiae, eorumdem locorum, Semonia et Barbona, salvis etiam pactionibus initis super maritagio dictae Margaretae pro triginta et sex millibus librarum Parisiensium in maritagio eidem Margaretae a dicto patre suo datis. Ita tamen quod de dicta pecunia data in maritagio nihil poterit capi in terra praedicta mihi assignata. Super praedictae terrae assignatione nec non quadraginta millium librarum satisfactione teneo me pro pagata, et confiteor me gratum meum [Col. 0991A] recepisse, renuntians exceptioni terrae non assignatae et pecuniae non numeratae et omni privilegio et auxilio juris canonici et civilis et omni alii exceptioni quae posset objici contra factum hujusmodi vel praesens instrumentum et omni penitus suffragio quod mihi vel haeredibus meis posset in hoc facto prodesse et dicto comiti vel haeredi ejus obesse. Et sciendum quod post mortem meam dictus comes dictam terram teneret et retineret usque dum dictus haeres meus omnia supradicta laudasset et approbasset, si haeres meus requisitus nollet conventiones supradictas laudare et approbare. Facta vero sunt et dicta haec omnia praemissa in praesentia domini Ludovici Dei gratia regis Francorum illustris: quem rogavi et rogo ut super praemissis omnibus litteras suas patentes totam seriem istarum litterarum continentes et omnia supradicta confirmantes conficiat et tradat dicto comiti sigilli sui munimine roboratas, et quod faciat omnia supradicta in fendis suis et baronum [Col. 0991B] Franciae tanquam dominus firmiter observari, et quod de caetero aliquem contra praedicta venientem non audiat, nec in regno suo ab aliquo audiri permittat. Item sciendum quod charissimus dominus meus Ludovicus, Dei gratia rex Francorum illustris, praedictum Theobaldum regem Navarrae, Campaniae et Briae comitem palatinum investivit de praedicto jure, de quo, ut continetur superius, me in manu ipsius devestivi secundum conventiones supradictas. In cujus rei testimonium praesentes litteras fieri volui sigilli mei munimine roboratas.

[Col. 0992A] Actum anno gratiae 1234, mense Septembri.





XXI. Litterae Ludovici regis de renuntiatione reginae Cypri. (Anno 1234.)

Ludovicus Dei gratia Francorum rex. Noverint universi praesentem paginam inspecturi quod nobilis mulier Aleydis regina Cypri, in praesentia nostra constituta, quitavit charissimo consanguineo et fideli nostro Theobaldo Campaniae et Briae comiti palatino omne jus quod habebat vel dicebat se habere in comitatibus [Campaniae] et Briae et pertinentiis eorumdem, et de eodem jure se devestivit in manu nostra, et nos ad petitionem dictae reginae investivimus de eodem jure dominum Archembaudum de Borbonio, nomine dicti comitis, salvo hoc, quod si dictus comes decederet sine haerede ab ipso linea matrimoniali descendente, supradicta non obessent dictae reginae quin posset [Col. 0992B] petere dictos comitatus sicut poterat ante, nec propter supradicta jus suum minueretur vel augmentaretur. Pronuntiamus etiam quod quando assisia duorum millium libratarum terrae . . . . . . facta dictae reginae, nos ita sicut continentur in charta dictae reginae tradita dicto comiti faciemus scribi et sigillari et tradi dicto comiti. Et his omnibus supradictis scriptis et sigillatis et dicto comiti traditis, praesentes litterae nobis reddentur.

Actum anno gratiae 1234, mense Septembris.


[Col. 0991] Desiderantur Libri XVII, XVIII et XIX.




[Col. 0991]
EXCERPTA DE REBUS GALLICIS Ex fragmento indicis quod vulgo Rubricella appellatur, Regesti ms. Innocentii PP. II an. XVIII et fortasse etiam XIX; quorum annorum libri cum perierint, maximi faciendum est hoc fragmentum in quo argumenta multarum epistolarum, quando epistolis ipsis uti non licet, habentur.
(Ex edit. Brequigny, t. II, col. 1103.)

[Col. 0991C] Regi Francorum scribitur et hortatur ut dictis baronibus, inimicis dicti regis Anglorum, nullum impendat auxilium seu favorem.

Eidem, super eodem, et fortius exhortando ut filio suo primogenito inhibeat ne dictis inimicis praestet auxilium vel favorem.

Super eodem, Philippo et filio suo primogenito.

Super eodem negotio, duci Burgundiae et diversis archiepiscopis et episcopis, per Franciam et Angliam constitutis.

Episcopo Silvanectensi.

Regi Anglorum scribitur quod ad petitionem nuntiorum suorum mittitur sibi legatus.

Rothomagensi archiepiscopo, et suffraganeis ejus.

[Col. 0991D] Regi Franciae, super dicto negotio regni Angliae, ut desistat.

Super eodem negotio, praelatis regni Franciae.

Super eodem, baronibus Angliae.

Super eodem, Cameracensi, Leodiensi et Trajeetensi episcopis.

Super eodem, regi Franciae.

Super eodem, clero Londoniensi.

[Col. 0992C] Universis Christi fidelibus significatur ordinatio facta, quod comes Tolosanus, propter haeresim, comitatu Tolosano perpetuo sit privatus, et quod uxor sua habeat dotalitium suum.

Eodem modo scribitur archiepiscopo Narbonensi, et quod faciat CL marcas comitissae, uxori dicti comitis, et hoc de Castro Bellicadri, assignari.

Eodem modo, comiti Montisfort. et quod ipse observet dictam ordinationem.

Tolosano et Consentin. episcopis mandat quod comiti Convenarum super quibusdam gravaminibus, sibi per comitem Montisfortis illatis, ministrent justitiam, vel remittant causam ad curiam

Eodem modo, episcopo Nemausensi et duobus archidiaconis, pro comite Fuxi.

[Col. 0992D] Comiti Montisfortis quod Castrum Fuxense ponat in manibus abbatis Sancti Tiberii, nomine Ecclesiae et ad utilitatem comitis Fuxi tenendum, donec aliud fuerit ordinatum.

B. reginae Anglorum antiquae, scribitur, et, ad petitionem suam et regis Anglorum, confirmatur quaedam compositio, inter ipsos regem et reginam, super ipsius dotalitio facta.

[Col. 0993A] Abbati et conventui monasterii Sancti Dionysii in Francia scribitur, et, quia ab aliquibus dubitabatur, an corpus beati Dionysii, quod in eodem monasterio requiescit, fuerit corpus beati Dionysii Areopagitae, qui mortuus fuit in Graecia, vel alterius, domnus papa mittit eis de veris reliquiis, sive corpus illius beati Dionysii Areopagitae, et concedit omnibus visitantibus quadraginta dies.

Archiepiscopo Narbonensi mandatur ut, si aliqua de bonis comitatus Melgorii alienata invenerit, ad jus et proprietatem Ecclesiae Magalonensis revocare procuret.

Universis baronibus et militibus, in comitatu Melgorii constitutis, quod episcopo Magalonensi praestent, sicut vero domino, fidelitatis juramenta.

[Col. 0993B] Remensi archiepiscopo et ejus suffraganeis, quod B. de Anisnis, subdiaconum excommunicatum, pro eo quod cum Margarita, sorore comitissae Flandriae, consanguinea sua, matrimonium fraudulenter contraxit, denuntient excommunicatum.

Eodem modo, episcopo Leodiensi.

Abbati et conventui Cluniacensibus declaratur et ordinatur quod electio et institutio prioris de Charitate ad dictum abbatem pertineat.

Albiensi et Caturcensi episcopis datur in mandatis ut aliqua bona, ablata Duaco Alamanno per S. comitem Montisfortis, ad restituendum eidem Duaco dictum comitem compellant.

Archiepiscopo et capitulo Turonensibus confirmatur quaedam compositio super electione decani et [Col. 0993C] praepositura inter ipsos facta.

Certis judicibus mandatur ut quosdam campsores Caturcenses, qui, in fraudem nonnullorum suorum creditorum, ad claustrum Irecense confugerant, si reperiantur hujusmodi fugam in fraudem fecisse, de dicto Claustro ejiciant, et ejici permittant per curiam temporalem.

Regi Francorum scribitur et hortatur, ut Jacobum, natum regis et reginae Aragonum et haeredem, super dominio Montispessulani non impediat, seu molestet, nec ab aliis molestari permittat.

Priori Grandimontensi scribitur et ordinatur quod in quibuslibet cellulis Grandimontensis ordinis per ipsum priorem et successores suos uuus presbyter [Col. 0993D] ordinetur, et quaedam aliae ordinationes scribuntur in ipsis litteris.

Bituricensi, Senonensi et Turonensi archiepiscopis mandatur ut quoscunque rebelles contra priorem Grandimontensem et ejus ordinis statuta rebellione cessare compellant.

Capitulo Remensi confirmantur eis quaedam decimae, et alia bona quae juste possident.

[Col. 0994A] Archiepiscopo Remensi et ejus suffraganeis mandatur quod nihil attentent contra libertates suarum Ecclesiarum et capitulorum.

Eodem modo, archiepiscopo Senonensi et ejus suffraganeis.

Archiepiscopo Bituricensi et ejus suffraganeis mandatur ut, juxta ordinationem factam in concilio, solvant certo termino vicesimam partem omnium proventuum suorum, et eorum [(220) 1Kb] nuntiis ad hoc deputatis, in subsidium terrae sanctae

Sacristae et capitulo ecclesiae Sanctae Crucis Cameracensis. Recipiuntur una cum bonis suis, sicut ea juste possident, sub protectione beati Petri.

Archiepiscopis et episcopis, per regnum Franciae constitutis, mandatur ut inhibeant universis Christianis, [Col. 0994B] maxime crucesignatis, ne Judaeos seu eorum familias molestent.

Archiepiscopo Rothomagensi, et ejus suffraganeis mandatur ut cum magistro H. de Andelesio, canonico Rothomagensi, deputato ad praedicandum verbum crucis, alium sibi fidelem et idoneum adjungant.

Abbati Majoris Monasterii Turonensis, mandatur, ut super usu primatiae Bituricensis et Burdegalensis [(221) 1Kb] , cum senis et valetudinarius, per se vel alios se informet [(221) 1Kb] , et informationem transmittat.

Abbati et conventui monasterii Sancti Egidii confirmatur quaedam sententia pro eis lata, et contra comitem Tolosanum, super villa Sancti Egidii.

[Col. 0994C] Archiepiscopo Narbonensi et diversis aliis episcopis ut sententiam excommunicationis, latam contra Regianum, fratrem Ademari de Nayco, per episcopum Albiensem, publicent, et eam faciant observari.

Archiepiscopo Remensi et ejus suffraganeis ut sententias, latas contra Ludovicum, primogenitum regis Franciae et sequaces suos, qui invadunt regnum Angliae, publicent et eas faciant observari.

Eodem modo, diversis archiepiscopis et eorum suffraganeis, per regnum Franciae constitutis.

Episcopo et abbati Sancti Victoris, Parisiensibus mandatur ut cancellario Londoniensi et quibusdam aliis suspectis de iniquitate, quae contra regem Angliae [Col. 0994D] perpetratur, assignent terminum, ut se conspectui apostolico repraesentent.

Archiepiscopis et episcopis per regnum Franciae constitutis mandatur ut permittant Judaeos talem gestare habitum, per quem possint inter Christianos discerni, nec ad talem portandum compellant, per quem possint vitae dispendium sustinere.




[Col. 0995]
REGISTRUM DOMINI INNOCENTII III SUPER NEGOTIO ROMANI IMPERII.
(BALUZ., Epist. Innocentii III, tom I, p. 687,)



I. ARCHIEPISCOPO MOGUNTINO EPISCOPO SABINENSI. De electione imperatoris. (Laterani, V Non. Maii.)
[Col. 0995A]

Solidata in devotione sedis apostolicae fides tua, et in obsequio ejus probata tempore juventutis, non deficiet, imo proficiet fortius in aetate matura; nec frigescet etiam frigescente corpore, sed de die in diem amplius incalescet. Qui enim, cum Petri quondam navicula jactaretur fluctibus, et venti et mare insurgerent contra eam, ita ut nunc de scopulosis fluctibus pendere videretur in praeceps, nunc inter intumescentes undas, imas formidaret arenas, cum reges terrae ac principes astitissent in unum adversus eam et Christum ejus, illi fideliter et inseparabiliter [Col. 0995B] adhaesisti, pro ea in mortem et in carcerem ire paratus, nec minas principis nec latentes insidias nec proprium exsilium expavescens, jam nunc, cum cadentibus fluctibus et vento spirante propitio aequora noscitur sulcare pacata, et Petrus, veteri timore deposito, super undas maris incedat, quis te poterit a charitate sedis apostolicae separare? Sane nec persecutio, nec gladius, nec fames, nec aliud te ab Ecclesiae devotione divellet, in qua post summum pontificem locum nosceris praecipuum obtinere. Fortis est enim ut mors dilectio, et dura sicut infernus est aemulatio, nec aquae multae possunt exstinguere charitatem. Unde cum inter caeteros fratres nostros apud nos primus existas, licet a nobis, [Col. 0995C] etsi non mente, corpore tamen multo sis spatio separatus, in arduis tamen negotiis quae nobis incumbunt, tuo uti volumus consilio et favore. Noveris igitur, imo jam nosti, quod post Henrici quondam imperatoris decessum vota se principum diviserunt, ita quod quidam eorum Othonem H, quondam ducis Saxoniae filium, quidam vero Philippum, quondam fratrem dicti Henrici imperatoris, nominarunt in regem. Venerabilis autem frater noster Coloniensis archiepiscopus et alii qui in nominatione praedicti Othonis favorem praestiterant et assensum, congregato exercitu obsederunt pariter Aquisgranum, et eo capto, praedicto Othoni in sede posito augustali dictus archiepiscopus regni coronam imposuit, sicut ad ipsum de jure dicitur pertinere: qui [Col. 0996A] in die electionis suae apud Coloniam de conservando jure Romanae Ecclesiae et aliarum etiam Ecclesiarum per seipsum praestitit juramentum, et postmodum etiam se astrinxit juratoria cautione quod Ecclesiis et principibus, quae dicti imperatores injuste abstulerunt, restitueret universa, pravam etiam consuetudinem relaxavit, per quam iidem imperatores bona ecclesiasticorum principum decedentium occupabant. Dictus vero Philippus, et qui eum nominarunt regem, venerabilem fratrem nostrum Tarantasiensem episcopum vocaverunt, qui regalem imposuit eidem Philippo coronam. Et licet ipsi duo, Philippus scilicet et Otho, semel et iterum inter se invicem dimicarint, neuter tamen plenam victoriam est adeptus. Nos autem, qui non ad destructionem [Col. 0996B] imperii, sicut quidam pestilentes homines mentiuntur, intendimus, sed ad conservationem et provisionem ipsius potius aspiramus, cum etsi quidam imperatores persecuti fuerint Ecclesiam, alii tamen multipliciter honorarunt, exspectavimus hactenus, et in neutram partem voluimus declinare, licet uterque de favore nostro et benevolentia glorietur, exspectantes si forsan principes redirent ad cor, et imperio super tantae dissensionis incommodo providerent. Sed quidam eorum adhuc in sua obstinatione persistunt, et non minus quam nominati praedicti partem quam fovent, juste vel injuste tuentur. Ex quo spoliantur Ecclesiae, pauperes opprimuntur, strages corporum [Col. 0996C] provenit et periculum animarum.

Cum igitur non expediat de caetero populo Christiano, nec nobis etiam dissimulare incommoda tantae dissensionis sit tutum, tibi facti seriem duximus intimandam, ut cum non tam Maguntinensis archiepiscopatus quam, Sabinen. episcopatus consideratione, post Romanum pontificem maximum Ecclesiae Dei membrum existas, in tam arduo negotio favorem tuum habeamus pariter et assensum. Quia vero necessitates terrae orientalis, et quid ei expediat, plenius cognovisti, super mora vel reditu tuo fraternitati tuae nihil expresse mandamus, quam credimus id acturam quod magis viderit expedire. Monemus igitur fraternitatem tuam et exhortamur attentius, per apostolica tibi scripta mandantes, [Col. 0997A] quatenus cum huic tractatui non possis personaliter interesse, arbitrium tuum nobis per litteras tuas apertas committas, ratum habiturus et firmum quod in tanto negotio, prout Dominus nobis dignatus fuerit inspirare ac de fratrum nostrorum consilio et voluntate processerit, statuemus. Universis etiam officialibus tuis, canonicis, praelatis, comitibus, baronibus et aliis tibi et Ecclesiae Maguntinensi subjectis per litteras tuas districte praecipias ut eum cujus nominatio per sedem fuerit apostolicam approbata, in regem recipiant et partem ejus potenter foveant et viriliter tueantur. Credimus enim quod sic, dante Domino, in hoc negotio procedemus. quod Deo et hominibus erit acceptum, et apud Deum meritum et apud homines ex hoc gloriam [Col. 0997B] consequemur. Tuum etiam et tuorum profectum pariter et honorem in ipso negotio diligenti curabimus studio promovere. Nec erit de facili qui se statutis nostris opponat, si tuus nobis suffragetur assensu, et devotio tuorum accedat, cum et tanta sit per Dei gratiam apostolicae sedis auctoritas, ut quasi certum ab omnibus habeatur quod ille praevalebit omnino cui suum dignata fuerit favorem praestare.

Datum Laterani, V Nonas Maii, pontificatus nostri anno secundo.



II. UNIVERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE. De eodem argumento. (Laterani.)
[Col. 0997C]

Quanta debeat esse concordia inter regnum et sacerdotium in seipso Christus ostendit, qui est Rex regum et Dominus dominantium, sacerdos in aeternum secundum ordinem Melchisedech, qui et secundum naturam carnis assumptae de sacerdotali pariter et regali stirpe descendit. Ad quod etiam designandum beatissimus Petrus ad fidem Christi conversis dicebat: Vos estis genus electum, regale sacerdotium (I Petr. II. Et ad Christum in Apocalypsi clamatur: Fecisti nos, Deo nostro regnum et sacerdotium (Apoc. I). Haec enim sunt duo cherubin, qui versis vultibus in propitiatorium, super ipsum duabus alis conjunctis mutuo se describuntur respicere. [Col. 0997D] Haec sunt duae mirabiles et speciosae columnae positae juxta ostium in vestibulo templi, quas ambit linea duodecim cubitorum [(1) 1Kb] . Haec sunt duo magna luminaria, quae Deus in firmamento coeli constituit: luminare majus, ut praeesset diei; et luminare minus, ut nocti praeesset. Isti sunt duo gladii de quibus apostoli responderunt: Ecce gladii duo hic (Luc. XXII). Quorum omnium rationem aliorumque multorum quae de sacris libris excerpta concordiam expresse significant inter Ecclesiam et imperium, exponere praetermittimus, cum utilitas ex ipsa proveniens expressius hanc exponat. Per hanc enim concordiam propagatur fides, haeresis [Col. 0998A] confutatur, plantantur virtutes, vitia succiduntur, servatur justitia, iniquitas propulsatur, viget tranquillitas, persecutio conquiescit, cum pace populi Christiani paganorum barbaries subjugatur, cum incremento imperii Ecclesiae libertas accrescit, cum incolumitate corporum salus proficit animarum, et tam clero quam populo sua jura servantur. Et licet Romanam Ecclesiam quasi matrem universa regna respiciant, in quibus nomen colitur Christianum, Romanum tamen imperium eam arctius debet ac devotius amplexari, ut et ipsa per illud accipiat defensionis auxilium et illud per ipsam in suis necessitatibus adjuvetur. Ille vero qui paci semper invidet et quieti, sicut Romanam tunc divisit Ecclesiam, ita nunc Romanum divisit imperium, et tantam inter [Col. 0998B] vos discordiam seminavit, ut duos vobis in reges praesumpseritis nominare, quibus inter vos ipsos divisi pertinaciter adhaeretis, non attendentes quot et quanta discrimina per hoc non solum Romano contingant imperio, sed universo proveniant populo Christiano. Et ecce per hujus dissensionis materiam imperii libertas minuitur, jura depereunt, et dignitas decurtatur, destruuntur ecclesiae, laeduntur pauperes, principes opprimuntur, universa terra vastatur, et, quod est longe deterius, strages corporum imminet et periculum animarum. Ex hoc etiam inimici fidei Christianae non modicam audaciam contra fideles assumunt.

Nos igitur, hujusmodi auditis et cognitis, tacti [Col. 0998C] fuimus dolore cordis intrinseco, et nimio moerore turbati; quia non, ut quidam pestilentes homines mentiuntur, ad imperii destructionem vel depressionem intendimus, sed ad conservationem et exaltationem ipsius potius aspiramus, cum, etsi quidam imperatores Ecclesiam vehementer afflixerunt, alii tamen eam multipliciter honorarunt. Exspectantes autem hactenus exspectavimus si forte vos ipsi saniori ducti consilio, tantis malis finem imponere curaretis, videlicet ad nostrum recurreretis auxilium, ut per nos, ad quos ipsum negotium principaliter et finaliter noscitur pertinere, vestro studio mediante, tanta dissensio sopiretur. Verum quia vos in hac parte negligentes et desides hactenus exstitistis, nos, qui, juxta verbum propheticum, constituti [Col. 0998D] sumus a Deo super gentes et regna, ut evellamus et destruamus, aedificemus etiam et plantemus, officii nostri debitum exsequi cupientes, universitatem vestram monemus attentius et exhortamur in Domino, per apostolica scripta mandantes, quatenus Dei timorem habentes prae oculis et honorem zelantes imperii, ne libertas ejus depereat et dignitas annulletur, ad provisionem ipsius melius intendatis: ne fovendo discordiam, per vos imperialis sublimitas destruatur, quae per vestrum deberet studium conservari. Alioquin, quia mora de caetero trahit ad se grave periculum, nos quod expedire noverimus procurantes, ei curabimus favorem apostolicum [Col. 0999A] impertiri quem credemus majoribus studiis et meritis adjuvari.

Datum Laterani, etc., pontificatus nostri anno II.





III. LITTERAE REGIS OTTONIS AD D. PAPAM.

Sanctissimo in Christo Patri ac domino spirituali INNOCENTIO, sacrosanctae Romanae Ecclesiae summo pontifici, OTTO, divina faciente gratia Romanorum rex et semper Augustus, salutem ac filialis devotionis affectum cum debita reverentia.

Navicula Petri quibusdam retro temporibus persecutionum fluctibus est agitata, et nisi Ecclesia Dei in petra Christo fundata fuisset et solidata, jam pravorum persecutionibus inclinata funditus corruisset. In ipsa etenim persecutione progenitor noster Henricus [Col. 0999B] dux Saxoniae in fide sanctae Romanae Ecclesiae indesinenter perseverans, et voluntati atque iniquae dominationi Friderici quondam imperatoris nullatenus acquiescens, matrem suam spiritualem, sanctam videlicet Romanam Ecclesiam, in omnibus est imitatus; ideoque praevalente impiorum persecutione, honoris sui dignitate privatus, exsilio cum liberis et familiaribus suis addictus fuit et expositus. Volens igitur Dominus Ecclesiae suae statum in melius reformare et fidem ac devotionem jam dicti patris nostri in suis posteris remunerare, sua ineffabili clementia effecit quod nos ab optimatibus et principibus imperii, ad quos de jure spectat electio, ad regni gubernacula ex inopinato vocati sumus et electi; in sede quoque Augustorum apud Aquisgranum [Col. 0999C] locati, consecrationem et coronationem a manu Adolfi Coloniensis archiepiscopi, praesentibus principibus, ea quae decuit solemnitate cum plenitudine regiae dignitatis accepimus. Cupientes igitur gressus nostros ab ipso dirigi per quem reges regnant et potentes scribunt justitiam, dignum duximus ipsa electionis nostrae hora juramento firmare quod possessiones et jura Romanae Ecclesiae aliarumque Ecclesiarum imperii firma et illibata servabimus, et quod consuetudinem illam detestabilem, qua episcoporum, abbatum, principum de hac vita migrantium bona tempore mortis relicta quidam nostri antecessores hactenus occupabant, omnino in posterum dimittemus, et de beneficentia nostra principibus [Col. 0999D] ecclesiasticis in perpetuum relaxamus. Petimus ergo et cum instantia paternitati vestrae supplicamus quatenus fidem ac devotionem nostram considerantes, merita quoque patris et avunculi nostri regis Angliae, qui nunquam ab obsequio Ecclesiae Romanae recesserunt, ad memoriam revocantes, injurias etiam Philippi ducis Sueviae quondam ducis Tusciae et patris et fratris ejus non dissimulantes, nos regiam dignitatem adeptos ad imperii consecrationem vocare dignemini, illos insuper episcopos et abbates ac laicos principes qui jam dictum Philippum ducem Sueviae in excommunicatione vestra detentum in regem nominare et fidelitatem ei jurare praesumpserunt, ab observatione illiciti juramenti absolvatis, et majestati nostrae obedire ecclesiastica [Col. 1000A] censura compellatis, et excommunicationem ipsius ducis Sueviae per Teutoniam et universos fines imperii publice denuntiari faciatis. Vestris quoque precibus, Pater sanctissime, Altissimum exoretis ut vias et actus nostros in pace et tranquillitate dirigat, et quod justitia, constantia et veritas in corde nostro vigeat; ut per ipsius auxilium, de vultu Domini judicium nostrum prodeat, et promissum nostrum perpetua et inviolabili firmitate ad honorem Dei et Ecclesiae ipsius nobis adimplere et conservare concedat. Ad haec, paternitati vestrae significamus quod dilectos et fideles nostros legatos, videlicet G. principem nostrum abbatem Indensem, B. praepositum Bunnensem, II. Sancti Gereonis in Colonia scholasticum, H. priorem Werdinensem, et H. Aquilegiensem [Col. 1000B] gloriosissimi regis Angliae avunculi nostri capellanum, et fidelem nostrum M. de Villa civem Mediolanensem, pro consummatione honoris nostri ad vestram transmittimus sanctitatem. Quidquid igitur cum praefatis legatis nostris a vestra tractatum vel ordinatum fuerit providentia, id majestatem nostram in omnibus et per omnia ratum et firmum habituram praesentibus litteris sanctitati vestrae significamus.





IV. LITTERAE REGIS ANGLIAE.

Excellentissimo domino suo et universali Patri INNOCENTIO, Dei gratia catholicae Ecclesiae summo pontifici, devotissimus suae majestatis filius RICHARDUS, eadem gratia rex Angliae, dux Northmanniae et Aquitaniae, [Col. 1000C] et comes Andegaviae, salutem et debitum in omnibus cum reverentia et desiderio famulatum.

Quanto de apostolicae gratia majestatis, tum per fideles nuntios, tum etiam per inter signa munerum vestrorum in interiorem sinum et cubiculum animae nostrae plenior certitudo devenit, tanto praecordiis nostris major exsultatio vestraeque fiducia charitatis innascitur, qua non solum ad referendas grates, verum etiam ad exhibenda totius devotionis obsequia jugi responsione tenemur. Qualescunque etenim caeteri reges et principes vestrae se paternitati exhibeant, nos et devotissimum filium vestrum Ottonem nepotem nostrum regnum et coronam regni Alemaniae ad perpetuam devotionem vestram et Ecclesiae Romanae nuper adeptum praeceptis vestris [Col. 1000D] atque obsequiis invenietis omnifariam mancipatos; nec vivunt in mundo duo principes Christiani qui adeo desiderabiliter vestrae majestati studeant deservire, et quorum ministerio facilius possitis totius Christianae pacis adversarios expugnare. Huc accedit quod inter omnia et prae omnibus quibus spiritus noster majori sollicitudine studiosius invigilat, et ad quorum efficientiam favorem apostolicum indulgentius inclinando suspirat, ipsius est Ottonis negotium, ut scilicet beneficio apostolicae pietatis ad promotionem ipsius dexteram dignemini sublevationis extendere, filium vestrum devotissimum imperialis munere diadematis insignire. Nos enim, in quantum fides Christiania et regalis devotio apud Deum et apud vos ipsamque Romanam Ecclesiam cavere potest [Col. 1001A] aut poterit, quidquid ad nos spectat in anima et corpore honore terreno pro ipso vobis in perpetuum foedus astringimus atque juxta dispositionem vestram et beneplacitum astringemus quod vobis tanquam unico domino suo et Ecclesiae Romanae debitam et juratam fidelitatem impendet, et quaecunque ab aliis imperatoribus detracta sunt et diminuta restituet, restituta quoque inviolabili firmitate servabit, omnemque pravitatem saecularis potentiae juxta consilium vestrae paternitatis eliminare curabit. Super praemissis autem et super annulis quos nobis per episcopum Lexoviensem vestra tam nobilis quam liberalis magnificentia destinavit, super litteris etiam qualitates lapidum designantibus, eosque reddentibus, licet admodum pretiosi existant, longe amplius [Col. 1001B] pretiosos, tanquam a supremo et superexcellenti descriptore distinctos [(2) 1Kb] , grates totius cordis affectione referimus, et de tantae dignationis vestrae gratia gloriamur: cui utinam vota cordis nostri, quae ad plenum per litteras aut nuntios explicare non possumus, viva voce permittente Deo, et devotis obsequiis reserare possemus; in cujus utique spe et desiderio spiritus noster assiduis vexationibus debellatus continue refovetur, et salutari suspensus exspectatione quiescit. Dominus personam vestram Ecclesiae suae diu servet incolumem.





V. LITTERAE REGIS ANGLIAE.

Sanctissimo in Christo Patri INNOCENTIO, Dei gratia [Col. 1001C] summo pontifici, RICHARDUS, eadem gratia rex angliae, dux Northmaniae et Aquitaniae, et comes Andegaviae, salutem et sinceram semper devotionem.

Sanctitatem vestram credimus non latere, totius etiam curiae Romanae, sicut credimus, tenet memoria, quanto non minus antecessorum nostrorum quam nostri devotio sanctae sedi apostolicae et Romanae praeceptis Ecclesiae affectu semper benignissimo fuerit alligata. Illud etiam paternitatis vestrae novit discretio, quanto ducis Saxoniae pridem sublati de medio Romanae fuit Ecclesiae semper devotio studio dilectionis astricta. Econtrario vero imperatoris ultimi antecessorum suorum sequentis vestigia et in vexationibus sanctae Romanae Ecclesiae non minori quam pater suus repugnantia [Col. 1001D] patrissantis cura fuit, sicut et antecessorum suorum, praecepta apostolica non curare et jura ipsius curiae non servare. Inde est quod in sanctitatis vestrae conspectu devotionis nostrae spiritum totum supplicationibus exhaurimus quatenus Ottoni nepoti nostro praelibati ducis filio, quem ad regnum Alemanniae celebris eorum vocavit electio quorum interest regem eligere, et quem eorumdem consensus in loco ad hoc debito sublimavit in regem, favore velitis apostolico consentire et regnum sibi Alemanniae auctoritatis vestrae munimine confirmare, electionem ipsius et coronationem approbantes, et propositum ducis Sueviae et sequacium suorum super hoc reprobantes. Velit itaque sanctitas vestra omnes qui eidem [Col. 1002A] duci in hac praerogativa sua consenserint anathematis, si placet, vinculo innodare et . . . magnates apostolica commonitione ad hoc inducere ut ei tanquam domino sine difficultate adhaereant, quem electio debita in loco debito coronavit. Hoc siquidem vobis in spiritu quo vestri sumus pollicemur, et nos super hoc fidejussores statuimus, quod idem nepos noster, dum nostro consilio acquiescet, non solum sanctae Romanae Ecclesiae jura conservabit praesentialiter possessa, sed in praeterito habita ad statum debitum revocabit. Teste meipso apud Barnevillam 19 die Augusti.





VI. LITTERAE JOANNIS RUSCAE MEDIOLANENSIS POTESTATIS.

Clementissimo domino et Patri reverendissimo [Col. 1002B] INNOCENTIO divina dispositione sacro sanctae Romanae Ecclesiae summo pontifici JOANNES RUSCHA Mediolanensis potestas, ejus per omnia devotissimus, cum consilio ejusdem civitatis, cum vero animi famulatu tam promptum quam fidelissimum obsequium.

Ex pagina litterarum Adolphi Coloniensis Ecclesiae archiepiscopi et aliorum plurimorum principum insinuatione indubitanter cognovimus quod ipsi principes, ad quos electio pertinet, saepius tractantes de rege subrogando et substituendo, dominum Ottonem Henrici ducis Saxoniae filium in inclytum Romanorum regem unanimiter, sicut ad eos de jure spectat electio, utpote divinae placuit dispositioni, clementer elegerunt, et in consuetam Augustorum sedem ipsum collocaverunt. Verum, cum ipse et ejus praedecessores [Col. 1002C] erga civitatem nostram paternam et sinceram semper habuerint affectionem, ut frequenter pluribus cognovimus experimentis, sanctitati vestrae, de qua fidem gerimus indubitatam, preces devotissimas suppliciter transmittimus ut nobiles et magnos ac honorabiles Alamanniae viros, quos ipse et principes Teutoniae ad vestram clementiam transmittunt pro ejusdem consecratione et coronatione ac electione confirmanda, quam jure factam non ambigimus, adeo ejusdem domini Ottonis meritis et suorum praedecessorum, ac domini regis Angliae, qui sanctae Romanae Ecclesiae fidelissimus ac devotissimus semper exstitit, ac nostrae civitatis interventu, quae ad sanctae universalis Ecclesiae Romanae promotionem [Col. 1002D] ac sublimationem vigilans ac intendens jugiter perseverabit, sic benigne eos legatos et ipsorum vota exaudiatis quod debite ac consecrationem sacri imperii ipsum sine prorogatione convocetis, ut pro exauditis precibus, quae jucundum fuerint sortitae eventum, innumerabiles gratiarum actiones obnoxii teneamur perpetuo vestrae sanctitati exhibere. Insuper D. monachus de Villa, nostrae urbis magnus et nobilis civis, qui est vir providus et circumspectus, pro hoc facto ad vestram properat accedere clementiam cum eisdem viris prudentibus. Quidquid super iis ex parte nostra vestrae exposuerit benignitati, eidem indubitanter fidem adhibeatis.





VII. LITTERAE BALDUINI COMITIS FLANDRIAE ET HAYNOVIAE ET MARCHIONIS NAMURCIAE.
[Col. 1003A]

Sanctissimo Patri ac domino INNOCENTIO, sacrosanctae Romanae Ecclesiae summo pontifici, BALDUINUS, comes Flandriae et Haynoviae et marchio Namurciae, salutem et promptum cum omni devotione famulatum.

Post obitum Henrici imperatoris nos, una cum principibus imperii, ad quos de jure spectat electio, de eligendo rege saepius tractavimus. Post varios tandem affectus, sicut Domino placuit, in serenissimum dominum nostrum regem Ottonem vobis et Ecclesiae Romanae devotissimum vota nostra celeberrime concurrerunt: qui postmodum in sede Augustorum Aquisgrani coronationis ac consecrationis [Col. 1003B] plenitudinem per manum domini Coloniensis archiepiscopi, cujus hoc interest, cum omni qua decuit solemnitate meruit obtinere. Nos igitur dicti regis electionem quandoquidem juste factam esse non dubitamus, ratam habentes, terras nostras, quas de imperio tenemus, a manu sua recipientes, facto hominio illi fidelitatem juravimus. Sanctitati ergo vestrae, Pater reverende, omni qua possumus affectione supplicamus quatenus rationabilem ipsius electionem, coronationem, ac consecrationem ratam habere volentes, eam confirmare atque ipsum regem ad imperii consecrationem vocare paterna pietate dignemini, ut ad obsequium vestrum et Ecclesiae Romanae in perpetuum amplius invitemur et arctius [Col. 1003C] obligemur.





VIII. LITTERAE A. COMITIS DE DASBURG ET METENSIS.

Sanctissimo domino et Patri sacrosanctae Romanae Ecclesiae summo pontifici, et venerabilibus dominis universis cardinalibus, A. comes de Dasburg et Metensis, debitam reverentiam, et paratum in omnibus obsequium.

Cum fuisset rebus humanis Henricus imperator exemptus, nos et alii principes dominum Ottonem quondam Henrici ducis Saxoniae filium in regem Romanorum elegimus, et ipsum ea qua decuit solemnitate per dominum Adolphum Coloniensem archiepiscopum apud Aquisgranum consecratum in sede regia, sicut a Carolo constitutum erat, locavimus [Col. 1003D] [(3) 1Kb] . Rogamus ergo sanctitatem vestram ut habita consideratione ad miserias et oppressiones quas per novissimos imperatores Fridericum et Henricum filium ejus sustinuimus, electionem domini nostri regis Ottonis confirmare et ad imperialem consecrationem vocare dignemini, et partem adversam a fidelitate quam duci Sueviae fecerunt absolvatis, et per censuram ecclesiasticam nostrae electionis consentire compellatis.





IX. LITTERAE COLONIENSIS ARCHIEPISCOPI.

Sanctissimo Patri ac domino INNOCENTIO sacrosanctae Romanae Ecclesiae summo pontifici ADOLPHUS [Col. 1004A] Dei gratia sanctae Coloniensis Ecclesiae minister humilis, devotum obsequium et orationes in Domino.

Post obitum Henrici imperatoris nos una cum aliis principibus de substituendo rege saepius tractantes quod sanctae Romanae Ecclesiae expediret subditisque imperii, qualiter quoque priorum imperatorum oppressiones evitare possemus sollicite deliberavimus. Protendimus igitur animos nostros ad diversos imperii principes, et sicut Domino placuit, serenissimum dominum Ottonem Henrici ducis Saxoniae filium in Romanorum regem rationabiliter elegimus. Postmodum vero in Augustorum sede Aquisgrani vocavimus, et sicut debuimus, ea qua decuit solemnitate consecravimus ac coronavimus. [Col. 1004B] Ipso vero dominus rex in timore Dei et reverentia sanctae Ecclesiae omnia jura Romanae Ecclesiae aliarumque Ecclesiarum bona fide conservare et manutenere juravit. Nobis etiam aliisque episcopis pravam illam consuetudinem aliorum imperatorum, qui decedentibus episcopis et abbatibus principibus in mobilibus rebus seseque moventibus succedebant, liberaliter remisit. Paternitatem igitur vestram attente rogamus quatenus, rationabile factum nostrum aliorumque principum qui de jure eligere debent attendentes, merita quoque domini nostri regis, patris ac fratris sui palatini, regis quoque Angliae avunculi sui, qui a servitio et unitate Ecclesiae nunquam separati fuerunt, considerantes, quoque [Col. 1004C] injurias ducis Sueviae, patris ac fratris ejus, non dissimulantes, magnos et honorabiles viros quos ipse ac principes de communi consilio ad pedes sanctitatis vestrae transmittunt benigne recipiatis ac benignius remittatis, et rationabilem ipsius electionem, consecrationem, ac coronationem confirmetis, et ad imperii consecrationem vocetis, nostros quoque adversarios et Ecclesiae a fidelitate duci Sueviae praestita absolvatis et nostro regi obedire ecclesiastica censura compellatis. Nos etiam pro patrimonio Ecclesiae Romanae dimittendo ac conservando pro ipso domino rege spondemus atque fidejubemus.





X. LITTERAE PRINCIPUM AC BARONUM ALAMANNIAE CLERICORUM ET LAICORUM.
[Col. 1004D]

Sanctissimo Patri ac domino INNOCENTIO, sacrosanctae Romanae sedis summo pontifici, principes et barones Alamanniae clerici et laici, debitam in Christo reverentiam et sinceritatem obsequii.

Cum placuisset ei qui aufert spiritum principum, et magnus et terribilis est super reges terrae, dominum Henricum imperatorem de medio auferre, necessarium nobis visum fuit de substituendo rege tractatum et colloquium habere. Convenimus ergo saepius, et miserias et oppressiones, quas hactenus sustinueramus, recensentes, per universos principes regni animos nostros ereximus, et quid honori [Col. 1005A] Ecclesiae Dei et paci ac quieti subjectorum potissimum expediret deliberantes, nunc unum, nunc alium quasi finaliter eligere putabamus. Verum, quia non est prudentia, non est potentia, non est consilium nisi per Deum, placuit ei qui Abrahae filium immolare volenti victimam providit, et David fratribus juniorem de postfetantes accepit, atque Matthiam ex discipulorum numero ad sortem apostolatus elegit, serenissimum dominum nostrum Ottonem quodam Henrici ducis Saxoniae filium ad regimen Romani imperii de terra peregrinationis suae ex inopinato offerre nobis. Invocata itaque sancti Spiritus gratia praedictum dominum Ottonem, Christianae fidei cultorem devotissimum, atque sanctae Romanae Ecclesiae advocatum et defensorem [Col. 1005B] fidelissimum, et judiciariae potestatis observatorem justissimum, de longa et antiqua regum prosapia ex utraque linea spectabiliter editum, ad Romani regni fastigium juste ac rationabiliter elegimus, et, sicut debuimus, ipsius electioni consensimus, ipsumque in Augustorum sede a Carolo magno apud Aquisgranum huic dignitati deputata locavimus, et corona et regni diademate per manum domini Adolphi Coloniensis archiepiscopi ea qua decuit solemnitate feliciter decoravimus. Nos autem principes, qui jam dictum dominum Ottonem in regem eligimus, feoda nostra quae ab imperio tenemus a manu ipsius recipientes, hominium sibi fecimus et fidelitatem juravimus. Tantae igitur dignitatis munus excellentissimus [Col. 1005C] princeps divinae potius gratiae quam suis meritis ascribens, primitias hujus honoris offerens Domino, propria voluntate juramento firmavit in primis sacrosanctae Romanae Ecclesiae, deinde omnium Ecclesiarum jura bona fide servare ac manutenere et subjectos imperii exhaeredatos maxime et a suis possessionibus violenter ejectos in sua justitia pro posse juvare et conservare. Pravam insuper illam consuetudinem, quam imperatores antecessores sui in occupandis rebus mobilibus vel sese moventibus decedentium episcoporum vel abbatum principum huc usque servaverant, penitus exstirpans, nos ecclesiasticos principes ab hac indebita vexatione regali benevolentia liberos dimisit, et decedentium bona suis successoribus servanda liberaliter [Col. 1005D] statuit. Paternitati ergo vestrae dignum supplicare duximus quatenus fidem et devotionem domini nostri regis attendentes, merita quoque illustrissimi patris sui Henrici ducis Saxoniae, qui ab obsequio sacrosanctae Romanae Ecclesiae nunquam recessit, memoriter tenentes, paci et quieti vestrae et nostrae intuitu Dei ac nostri obsequii providentes, ipsius electionem et consecrationem auctoritate vestra confirmare, et imperiali coronationi annuere paterna pietate dignemini. Sanctitatem insuper vestram obnixe rogamus quatenus principes ac barones a tam rationabili electione discordantes ecclesiastica censura ad concordiam revocetis, et ab illicita fidelitate partis adversae clave Petri resolutos ad praestandam domino nostro regi fidelitatem et [Col. 1006A] subjectionem auctoritate vestra compellatis. Ut autem a domino rege nostro jura Romanae Ecclesiae, ut praedictum est, integra et illibata serventur, nos in bona fine spondemus, et pro domino rege nostro fidejubemus.

    + Ego Adolfus Coloniensis archiepiscopus elegi et subscripsi.
    + Ego Gerardus Indensis abbas elegi et subscripsi.
    + Ego Heribertus Werdensis abbas elegi et subscripsi.
    Ego Henricus dux Lotharingiae, qui et Brabantiae, marchio Romani imperii, elegi et subscripsi.
    [Col. 1006B] Ego Henricus comes de Kuke consensi et subscripsi.
    + Ego Berhardus Padeburnensis episcopus elegi et subscripsi.
    + Ego Thictmarus Mindensis episcopus elegi, et consecrationi cooperatus fui.
    + Ego Widikindus Corbeiensis abbas elegi et subscripsi.





XI. COLONIENSI ARCHIEPISCOPO.

Gratum gerimus et acceptum quod tu et alii multi principes Alemanniae dilectos filios G. abbatem Indensem, B. Bunnensem praepositum, II. priorem de Werdt, H. Sancti Gereonis scholasticum. M. de Villa civem Mediolanensem, et H. capellanum quondam inclytae recordationis Richardi regis [Col. 1006C] Anglorum, G. canonicum Sanctae Mariae ad gradus in Colonia, et magistrum P. viros providos et fideles, ad sedem apostolicam destinatis, per eos et litteras vestras et electionis modum et coronationis processum charissimi in Christo filii nostri Ottonis, quem elegistis in regem, plenius intimantes, ac petentes ut, quod a vobis factum fuerat ratum habentes et firmum, auctoritate vellemus apostolica confirmare, ac ipsum Ottonem ad suscipiendam coronam imperii vocaremus. Nos autem nuntios ipsos propter honorem imperii et tam ipsius Ottonis quam tuam et aliorum principum, a quibus missi fuerant, devotionem, honestatem etiam et probitatem ipsorum, benigne recipimus, et sicut ipsi referre [Col. 1006D] poterunt, curavimus benignius pertractare. Id autem per haec apostolica scripta tam tibi quam ipsis duximus respondendum, quod ad honorem et profectum ipsius libenter et efficaciter, quantum cum Deo poterimus, intendemus, sperantes quod ipse, sicut catholicus princeps, in devotione quam progenitores ipsius circa Romanam Ecclesiam habuerunt non solum persistere sed proficere cum honoris augmento curabit.

Datum Laterani, XIII Kalendas Junii, pontificatus nostri anno secundo.

In eumdem modum comiti Flandriae. In eumdem modum duci Lotharingiae et Brabantiae marchioni. In eumdem modum abbati Verdensi, Mindensi episcopo Padeburnensi episcopo, comiti palatino Rheni, [Col. 1007A] comiti de Dasburg, ita quod unicuique seorsim. Scriptum est super hoc aliis quampluribus principibus Alemanniae in eumdem fere modum.

Bremensi Archiepiscopo et suffraganeis ejus. Gratum gerimus et acceptum quod venerabilis frater noster Coloniensis archiepiscopus et alii multi principes Alemanniae dilectos filios, etc., in eumdem fere modum usque in finem.





XII. LITTERAE PHILIPPI.

Reverendo in Christo Patri et domino INNOCENTIO sacro sanctae Romanae Ecclesiae summo pontifici, PHILIPPUS, Dei gratia Romanorum rex et semper Augustus, salutem et filialem devotionem.

Paternitatis vestrae nuntios Sutrinensem episcopum [Col. 1007B] et abbatem Sanctae Anastasiae, viros religiosos et discretos, quos ad nostram destinastis praesentiam, benigne recipimus, tum propter vestram et Romanae Ecclesiae reverentiam, tum etiam ob ipsorum honestatem, et ea quae ex parte vestra ipsi nobis intimarunt ad plenum liquidoque collegimus intellectu. Quod autem praefatos viros tandiu nobiscum detinuimus, nec eos vestrae remisimus sanctitati, scire vos cupimus id alia de causa non accidisse nisi quod nostrorum hactenus praestolantes finem negotiorum, vobis eos post haec remittere disposueramus, et per eos quid Ecclesiae et imperii commodis conduceret et dilectionem discretioni vestrae insinuare. At nunc, quia, divina faciente clementia, per quam universos actus nostros cupimus feliciter [Col. 1007C] prosperari, honor noster debitum sumpsit incrementum et quidquid contra nos adversitatis hactenus emerserat pene sopivimus et pro nostra credimus deducere voluntate, accepto concilio familiarium nostrorum et fidelium curiae nostrae praenominatos viros ad vos usque remittimus: de quorum non immerito confidentes prudentia, verbum nostrum per eos vestrae edisserendum duximus sanctitati, rogantes attentius et hortantes vos ut verbis ipsorum fidem adhibeatis indubitatam, et ea quae a nobis acceperunt vobis proponenda pie, sicut convenit, et affectuose audire procuretis.





XIII. LITTERAE PHILIPPI REGIS FRANCORUM.
[Col. 1007D]

Sanctissimo Patri et domino INNOCENTIO Dei, gratia sacrosanctae et universalis Ecclesiae summo pontifici, charissimo consanguineo nostro, PHILIPPUS eadem gratia Francorum rex, salutem et tam debitae quam devotae subjectionis obsequium.

Novit sancta paternitas vestra, novit et mundus quomodo nos et progenitores nostri Ecclesiae Romanae obedientiam, reverentiam, et in omnibus et per omnia exhibuimus famulatum, nec unquam cessavit devotio nostra, nec cessabit: quod non solum tempore serenitatis, sed et adversitatis, nos et regnum nostrum efficaciter comprobavit. Inde est quod nos de meritis regni nostri et praedecessorum nostrorum et nostris plenius confidentes, sanctitatem [Col. 1008A] vestram quanta possumus affectione rogamus et attentius supplicamus quatenus, devotionem nostram et patrum nostrorum, regni etiam nostri sincerius intuentes, vice mutua nos et regnum nostrum et negotia honorem nostrum contingentia oculo benignitatis vestrae dignemini contemplari. Ad haec, cum rex Angliae per fas et nefas pecunia sua mediante nepotem suum ad imperialem apicem conetur intrudere, vos nullatenus intrusionem illam si placet, debetis admittere quod in opprobrium et detrimentum coronae nostrae cognoscitur redundare; nec nos credimus quod vos quidquam in praesenti statu in praejudicium nostrum debeatis sustinere, cum nos vel nostri nihil unquam contra Romanam Ecclesiam attentaverimus, nec unquam per Dei gratiam [Col. 1008B] curabimus attentare. Porro, de Philippo rege Alemanniae noverit sanctitas vestra quod si aliquando pater ejus vel frater Romanam Ecclesiam in aliquo offenderint, nos dolemus. De querelis autem quae inter Ecclesiam et imperium diutius actitatae sunt praedictus rex Alemanniae Philippus consilio nostro, sicut asserit, paratus est acquiescere, et pro vestra gratia et Ecclesiae obtinenda in terris, castellis, possessionibus, pecunia etiam competenti, de consilio nostro se perpetuo foedere vobis et Ecclesiae obligare. Quod si ipse in hoc consilio nostro non acquiesceret, ipse nos nullatenus amicum inveniret. Ad haec, de mandato vestro et auctoritate usque ad quinquennium treugas dedimus et fiduciavimus, tanquam qui nolumus in iis vel in aliis [Col. 1008C] voluntati apostolicae contraire, et sicut lator praesentium et alii vobis poterunt intimare, mandatum vestrum firmiter fuimus prosecuti.





XIV. LITTERAE PRINCIPUM ALEMANNIAE.

Reverendo in Christo Patri et domino INNOCENTIO, sanctae Romanae Ecclesiae summo pontifici, Germaniarum principes et magnates, in Christo filii, Magdeburgensis archiepiscopus, Trevirensis archiepiscopus, Bisuntinae sedis archiepiscopus, Ratisponensis episcopus, Frisingensis episcopus, Augustensis episcopus, Constantiensis episcopus, Eistedensis episcopus, Wormatiensis episcopus, Spirensis episcopus, Brixiensis electus, Hildesemensis episcopus [Col. 1008D] imperialis aulae cancellarius, abbas Fuldensis, abbas Hersveldensis, abbas de Tegerse, abbas Elwacensis, item rex Bohemiae, dux Saxoniae, dux Bawariae, dux Austriae, dux Meraniae, dux Lotharingiae, marchio Missenensis, marchio Brandeburgensis, marchio Moraviae, marchio de Rumesperc, aliique totius Alemanniae nobiles, debitum et paratum cum omni devotione et obsequio famulatum.

Apostolicae beatitudinis eminentia, quae piis supplicantium desideriis et affectibus gratam semper consuevit impertiri benevolentiam et assensum, firmam universitati nostrae certitudinem administrat quod in iis quae a sanctitate vestra justissime postulamus benignitatem apostolicam debeamus et in exaudiendo persentire facilem et in exsequendo [Col. 1009A] quod petimus fructuosam. Quocirca magnitudini vestrae duximus declarandum quod, mortuo inclyto domino nostro Henrico Romanorum imperatore Augusto, collecta multitudine principum, ubi nobilium et ministerialium imperii numerus aderat copiosus, illustrem dominum nostrum Philippum in imperatorem Romani solii rite et solemniter elegimus, quo nec ingenuitate sublimiorem nec honorum luce magis conspicuum neque ad sceptra et regimina sacri imperii gubernacula nec ad Ecclesiam Dei, sicut dignum est et expedit, defensandam potiorem potuimus invenire. Verum, quoniam propter paucos principes justitiae resistentes ad negotia imperii utiliter pertractanda ad haec usque tempora non convenimus, nunc deliberatione habita cum [Col. 1009B] praedicto domino nostro rege Philippo apud Nurenberc solemnem curiam celebravimus, unanimiter, ita domino nostro, disponente Altissimo, contra turbatores suos adjutorium praestituri quod nullus in imperio et in terris quas serenissimus frater suus habuit ipsius audebit dominium recusare. Quocirca, dignitatis apostolicae clementiam omni studio et attentione rogamus ut precum nostrarum interventu, qui Romanae Ecclesiae statum optimum semper dileximus, ad jura imperii manum cum injuria nullatenus extendatis, diligentius attendentes quod non sustinemus jus Ecclesiae ab aliquo diminui aut infringi. Igitur favorem vestrum et benevolentiam excellentissimo domino nostro fructuosius [Col. 1009C] impendatis, et ejus honores ac commoda ita, ubi potestis, erigere dignemini cum effectu ut justitiae non dominetur iniquitas, sed subdatur semper falsitas veritati. Monemus insuper et precamur ut dilecto amico nostro devoto et fideli domini nostri regis Philippi Marcualdo marchioni Anchonensi, duci Ravennensi, procuratori regni Siciliae, imperialis aulae seneschalco [(4) 1Kb] , in negotiis domini nostri apostolicam praestetis benevolentiam et favorem, nec resistentibus ei praebeatis adjutoria, sicut de vestra confidimus sanctitate; certissime scientes quod omnibus viribus quibus possumus Romam in brevi cum ipso domino nostro, Divinitate propitia, veniemus pro imperatoriae coronationis dignitate ipsi sublimiter obtinenda. Haec omnia vobis tam ex [Col. 1009D] nostra, qui praesentes existimus, quam ex parte aliorum principum scripsimus, quorum nuntios et litteras habuimus; qui etiam domino nostro fidelitatem fecerunt et hominium, quorum nomina sunt haec: Patriarcha Aquilegiensis, archiepiscopus Bremensis, Verdensis, Halverstadensis, Merseburgensis episcopi; Nuwenburgensis, Monasteriensis, Osnaburgensis, Babeburgensis episcopi; Pataviensis, Curiensis, Tridentinus episcopi; Metensis, Tullensis, Verdunensis, Leodiensis episcopi; comes palatinus Burgundiae, dux Caringiae, dux Karinthiae, dux de Bites, Marchio de Lanesperc, Marchio de Voheberc, comes palatinus de Tuing, comes [Col. 1010A] palatinus de Witelinesbach et alii quamplures comites et nobiles, quorum hic nomina reticemus.

Datum Spirae, V Kal. Junii.



XV. PRINCIPIBUS ALEMANNIAE.

Litterae, quae nobis fuerunt ex parte quorumdam vestrum per dilectum filium P. judicem Placentinum nuper oblatae diligenter investigantibus in multis apparuere suspectae; sicut idem judex, qui causas suspicionis a nobis audivit, viva voce vobis poterit explicare. Quatuor autem capitula memoratae litterae principaliter continebant, ad quae per ordinem de consueta benignitate sedis apostolicae duximus respondendum. In primo capitulo exprimebatur [Col. 1010B] quomodo multi principes Alemanniae nobilem virum Philippum ducem Sueviae sibi praefecerunt per electionem in regem, cui postulabant a nobis favorem apostolicum impertiri. In secundo rogabant ut non extenderemus manus nostras ad jura imperii cum injuria, cum ipsi jura Ecclesiae vellent illibata servari. In tertio intimabant quod Romam erant in brevi venturi pro corona imperii praefato Philippo solemniter obtinenda. In quarto monebant ut marchioni praestaremus benevolentiam et favorem, nec ei resistentibus auxilium praeberemus. Nos autem, sicut per alias vobis litteras meminimus plenius intimasse, super discordia quae inter vos peccatis exigentibus est suborta paterna compassione dolemus, cum ex ipsa, nisi Deus averterit, multa [Col. 1010C] praevideamus pericula proventura. Audivimus tamen et merita electorum et studia eligentium, videlicet quis et qualis, a quibus et qualiter sit electus, ubi et a quo etiam coronatus; ut non penitus ignoremus si cui favor sit apostolicus impendendus. Fuerunt autem quidam homines pestilentes, et adhuc multi sunt tales, qui nunquam vellent videre concordiam inter Ecclesiam et imperium, ut liberius suas possent iniquas perficere voluntates, mentientes quod nos ad diminutionem et depressionem imperii nequiter laboremus, cum potius ad promotionem et conservationem ipsius efficaciter intendamus; quia, licet quidam imperatores Ecclesiam vehementer afflixerint, alii tamen eam multipliciter honorarunt; [Col. 1010D] atque utinam ita nobis Ecclesiae jura servata fuissent illaesa sicut nos imperii volumus illibata jura servari; quia sic jura nostra et recuperare volumus et servare ut aliena nec invadere nec impedire velimus. Cum autem imperialis corona sit a Romano pontifice concedenda, eo rite prius electo in principem et prius in regem legitime coronato, talem secundum antiquam et approbatam consuetudinem libenter ad coronam suscipiendam vocabimus, et iis de more perfectis quae ad coronationem principis exiguntur, eam sibi, favente Domino, solemniter conferemus. Dignum vero responsione non credimus quod scriptum fuit super negotio marchionis, [Col. 1011A] cum, si plenius iis qui scripserunt ejus iniquitas et perfidia patuissent, non pro ipso sed contra ipsum nos debuissent per suas litteras exorare, quia juramenta, quae jam tertio nobis exhibuit, tanquam perudus violavit, atque regnum Siciliae, quod ad jus et proprietatem apostolicae sedis non est dubium pertinere, contra fidelitatem et hominium quae fecerat charissimo in Christo filio nostro Friderico illustri regi Siciliae ratione terrae quam tenebat in regno, et nobis et ipsi moliebatur auferre, volens seipsum, sicut pro certo cognovimus, facere regem: qui cujus conditionis existat, vestra prudentia non ignorat [(5) 1Kb] . Propter quod et ab inclytae recordationis Constantia imperatrice meruit publice diffidari, [Col. 1011B] et a nobis propter haec et alia facinora, quae in gravem imperii commisit et committit injuriam, cum suis fautoribus excommunicationis laqueis irretiri; qui suis exigentibus culpis ita cum suis fautoribus per Dei gratiam est compressus ut quasi diffidens longe aliud cogitare cogatur. Monemus ergo vestram universitatem et exhortamur in Domino quatenus in devotione sacrosanctae Romanae Ecclesiae matris tanquam speciales filii persistentes, de ipsa quid rectum et honestum est sentiatis, avertentes aures ab iis qui fallaciis et mendaciis innocentiam et justitiam subvertere moliuntur: quia per merita beatissimi Petri, cui, licet indigni, successimus in apostolatus officio, praecedente Christi gratia et sequente illa, curabimus diligenter efficere [Col. 1011C] quae ad divini nominis gloriam, apostolicae sedis honorem, imperialis excellentiae magnitudinem, salutem animarum et corporum redundabunt.



XVI. COLONIENSI ARCHIEPISCOPO.

Mirabile gerimus et indignum quod, cum de statu regni Teutonici referantur tam varia et diversa ut adversa et contraria videantur, tu nec per litteras nec per nuntios curasti nobis exprimere veritatem. Quamvis autem inter innumeras sollicitudines nostras de temporalibus etiam nos oporteat cogitare, quia tamen spiritualia, tanquam digniora, volumus, ut debemus, omnibus anteferre, nemo inaniter existimet quod praelatorum tam ecclesiasticorum quam [Col. 1011D] saecularium manifestos excessus, et praesertim perjuria quae recenter a quibusdam vel infra annum commissa vel de caetero committenda nulla tergiversatione poterunt excusari, clausis velimus oculis praeterire, quae cordi nobis est, cum per Dei gratiam tempus acceperimus justitiam judicandi, animadversione debita castigare. Ut autem interim a te negligentiam excutias et torporem, fraternitati tuae per apostolica scripta mandamus quatenus status principum, rerum eventus, et negotiorum processus et per litteras et per nuntios intimare procures.

Datum Laterani . . . . . Novembris.


In eumdem modum nobili viro duci Lovaniae.





XVII. LITTERAE PHILIPPI DUCIS SUEVLE.
[Col. 1012A]

Reverendo in Christo Patri domino INNOCENTIO, sacrosanctae Romanae Ecclesiae summo pontifici, PHILIPPUS, Dei gratia Romanorum rex et semper Augustus, salutem et filialem dilectionem.

Pro negotiis imperii cum sanctitate vestra pertractandis familiares et dilectos capellanos nostros Fridericum praepositum Sancti Thomae apud Argentinam et Joannem sanctae Romanae Ecclesiae subdiaconum latores praesentium transmittimus ad apostolicam praesentiam, cum plena fiducia universa negotia quae cum paternitate vestra decrevimus pertractanda ipsorum providentiae commendantes, et verba nostra in ore ipsorum ponentes. Rogamus [Col. 1012B] igitur et monemus benignitatem apostolicam quatenus ea quae praefati capellani nostri ex parte nostra vobis intimaverint, attenta aure intelligatis, et verbis ipsorum tanquam a proprio ore nostro prolatis fidem indubitatam adhibeatis.



XVIII. RESPONSIO DOMINI PAPAE FACTA NUNTIIS PHILIPPI IN CONSISTORIO.

In Genesi legimus quod Melchisedech fuit rex et sacerdos, sed rex Salem, et sacerdos altissimi, civitatis videlicet rex, et Deitatis sacerdos. Sane, si distat inter civitatem et Deitatem, distat utique inter regnum et sacerdotium. Nam, etsi Melchisedech in figura Christi praecesserit, qui habet in vestimento [Col. 1012C] et in femore suo scriptum Rex regum et Dominus dominantium, sacerdos in aeternum secundum ordinem Melchisedech, ad notandam concordiam quae inter regnum et sacerdotium debet existere, propter quod et ipse Christus secundum naturam carnis assumptae de stirpe regali pariter et sacerdotali descendit, ad notandum tamen praeeminentiam quam sacerdotium habet ad regnum, cum Abraham rediret a caede regum, dedit Melchisedech ex omnibus decimas, qui benedixit ei proferens panem et vinum. Erat enim sacerdos Altissimi. Dignior autem est qui decimas recipit quam qui decimas tribuit, et minor qui benedicitur quam ille qui benedicit, juxta quod probat Apostolus, qui de hoc ipso loquitur dicens: Sine ulla contradictione minus [Col. 1012D] a meliore benedicitur (Hebr. VII). Qui volens ostendere sacerdotium evangelicum dignius esse Levitico, probat illud per hoc quod Levi fuit in lumbis Abrahae decimatus, quando Abraham dedit decimas Melchisedech quasi minor majori. Licet autem tam reges quam sacerdotes ungantur ex lege divina, reges tamen unguntur a sacerdotibus, non sacerdotes a regibus. Minor est autem qui ungitur quam qui ungit, et dignior est ungens quam unctus. Propter quod et ipse Christus, cui dictum est per Prophetam: Unxit te Deus Deus tuus oleo laetitiae prae consortibus tuis (Psal. XLIV), Patrem ungentem asserit se uncto majorem. Pater, inquit, major me [Col. 1013A] est (Joan. XIV). Nam Pater est ungens secundum quod Deus, Filius autem est unctus in quantum est homo: Qui, cum in forma Dei esset, non rapinam arbitratus est esse se aequalem Deo, sed semetipsum exinanivit formam servi accipiens, in similitudinem hominum factus, et habitu inventus ut homo (Philip. II). Hinc est quod Dominus sacerdotes vocavit deos, reges autem principes appellavit. Diis, inquit, non detrahes, et principi populi tui non maledices (Exod. XXII). Et de servo, qui maluerit remanere cum domino dicit ut offerat cum diis, hoc est, sacerdotibus, et perforabit aurem ejus subula, et erit ei servus in saeculum. Sed et propter dignitatem officii sacerdos angelus appellatur, dicente Domino per Prophetam: Labia sacerdotis custodiunt scientiam [Col. 1013B] et legem requirunt ex ore ejus. Angelus enim Domini exercituum est (Malach. II). Dictum est etiam, non a quolibet, sed a Deo, nec cuilibet, sed prophetae, non utique de semine regio, sed de sacerdotibus qui erant in Anathot: Constitui te super gentes et regna, ut evellas et destruas, aedifices et plantes (Jer. I). Simile dicitur Petro, sed excellentius: Tu es, inquit, Petrus, et super hanc petram aedificabo Ecclesiam meam; et quodcunque ligaveris super terram, erit ligatum et in coelis; et quodcunque solveris super terram, erit solutum et in coelis (Matth. XVI). Illi dictum est: Constitui te super gentes et regna. Isti dictum est: Tu es Petrus, et super hanc petram aedificabo Ecclesiam meam. Illi dictum est: Evellas et destruas, aedifices et plantes. [Col. 1013C] Isti dicitur: Quodcunque ligaveris super terram, erit ligatum et in coelis; et quodcunque solveris super terram, erit solutum et in coelis. Illi dictum est: Ne timeas a facie eorum, quia tecum ego sum ut cruam te (Jer. I). Isti dicitur: Portae inferi non praevalebunt adversus eam (Matth. XVI). Principibus datur potestas in terris, sacerdotibus autem potestas tribuitur et in coelis. Illis solummodo super corpora, istis etiam super animas. Unde quanto dignior est anima corpore, tanto dignius est etiam sacerdotium quam sit regnum. Petro legitur vas ostensum quatuor initiis submissum de coelo, in quo continebantur omnia animantia volatilia, quadrupedia et reptilia, munda pariter et immunda; et [Col. 1013D] dictum est ei: Macta et manduca (Act. X). Macta vitia, et manduca virtutes; macta errorem, et manduca fidem; quasi evellas et destruas, aedifices et plantes. Quia singuli proceres singulas habent provincias, et singuli reges singula regna; sed Petrus, sicut plenitudine, sic et latitudine praeeminet universis, quia vicarius est illius cujus est terra et plenitudo ejus, orbis terrarum et universi qui habitant in eo. Porro, sicut sacerdotium dignitate praecellit, sic et antiquitate praecedit. Utrumque tam regnum quam sacerdotium institutum fuit in populo Dei; sed sacerdotium per ordinationem divinam, regnum autem per extorsionem humanam. De sacerdotio namque praecepit Dominus Moysi: Applica, inquit, ad me Aaron fratrem tuum et filios [Col. 1014A] ejus de medio filiorum Israel, ut sacerdotio mihi fungantur (Exod. XXVIII). De regno vero dixit Dominus Samueli: Audi vocem populi petentis regem. Non enim te abjecerunt, sed me, ne regnem super eos (I Reg. VIII). Verum inter Moysem et Samuelem, inter Aaron primum sacerdotem et Saulem primum regem fuerunt tempora Judicum, in quibus multi anni fluxerunt.

Ne quis autem objiciat quod, etsi sacerdotium praecesserit regnum in populo Judaeorum, regnum tamen praecessit sacerdotium in populo gentium. (Nam Belus coepit primo regnare super Assyrios post turrem Babel et divisionem linguarum tempore Sarug proavi Abrahae, cui Ninus filius ejus successit in regnum, qui civitatem magnam construxit [Col. 1014B] quam a suo nomine Ninivem appellavit. Sed et de Nemroth dicit Scriptura quod principium regni ejus exstitit Babylon.) Respondemus profecto secundum fidem historiae quod et hos praecessit Noe, qui fuit rector arcae, quasi sacerdos Ecclesiae. Sed, ne figuram pro veritate mendicare videamur, proponamus in medium quod Moyses de illo testatur: Aedificavit, inquit, Noe altare Domino, et obtulit holocaustum super altare (Gen. VIII). Sem quoque primogenitus ejus dicitur fuisse sacerdos: quem Judaei tradunt fuisse Melchisedech, et vixisse usque ad tempora Abrahae. De Cain quoque natus est Enoch, qui primus civitatem aedificavit. Sed de Seth natus est Enos, qui coepit nomen Domini invocare. Sed utrumque praecessit Abel, qui obtulit [Col. 1014C] de primogenitis gregis sui et de adipibus eorum munera Domino; et respexit Dominus ad Abel et ad munera ejus. Verum in regno et sacerdotio non solum causam institutionis sed et ordinem processus notare debemus. Contra utrumque siquidem in principio motum est scandalum et suscitatum est schisma. Contra sacerdotium Aaron schisma moverunt Core, Dathan et Abiron cum complicibus suis; sed statim eos ultio divina damnavit; quia quosdam ignis consumpsit, alios terra vivos absorbuit. Contra regnum autem Saulis schisma movit David, non tamen temeritate propria, sed auctoritate divina: qui licet diu fuerit, Saulis persecutionem perpessus, demum tamen praevaluit, quia manus Domini erat cum illo. Quid est hoc quod schisma [Col. 1014D] contra sacerdotium non praevaluit, sed succubuit, schisma vero motum contra regnum non succubuit, sed praevaluit? Magnae rei magnum est sacramentum, et forsitan instantis temporis est parabola. Sed, ne aliud intendere videamur, dicamus quod ideo schisma contra sacerdotium non praevaluit quia sacerdotium institutum fuit per ordinationem divinam; schisma vero praevaluit contra regnum, quia regnum fuit extortum ad petitionem humanam. Sacra vero Scriptura docente didicimus quia non est sapientia, non est scientia, non est consilium contra Deum. Caeterum, tempore procedente divisum est simul regnum et sacerdotium. Nam post obitum Salomonis divisum est regnum, [Col. 1015A] et duae tribus solummodo Roboam adhaeserunt; caeterae vero tribus secutae sunt Jeroboam. Sed qui pauciores obtinuit, ipse habuit Jerusalem sedem regiam, templum et sacerdotium. Reliquus autem, quoniam iis omnibus caruit, etsi plures haberet, sicut regnum divisit, voluit etiam dividere sacerdotium, et fecit duos vitulos aureos, quorum unum posuit in Dan, alterum in Bethel, fanumque construxit, et aedificavit altare, constituens sacerdotes non de Levitis; sed venit propheta in sermone Domini, et Jeroboam stante super altare et thus jaciente, inter caetera dixit: Hoc erit signum quod locutus est Dominus. Ecce altare scindetur, et effundetur cinis qui est in ipso (III Reg. XIII). Quod cum rex audivisset, extendit manum, et ait: Apprehendite eum [Col. 1015B] (ibid.); et exaruit manus ejus quam extenderat contra ipsum, altare quoque scissum est, et effusus est cinis. Ecce statim a Deo vindicatum est schisma contra sacerdotium suscitatum. Divisio vero regni permansit inter Judam et Israel usque ad transmigrationem et captivitatem Judaicam. Porro, quod accidit in Veteri Testamento, contingit in Novo. Et ne longe petantur exempla, divisum est simul regnum et sacerdotium tempore Innocentii papae et regis Lotharii. Contra Innocentium intrusus est Anacletus, contra Lotharium vero Conradus. Sed praevaluit uterque Catholicus, Innocentius videlicet et Lotharius, quoniam Innocentius coronavit Lotharium; et succubuit uterque schismaticus, Anacletus videlicet et Conradus, quia veritas praejudicat [Col. 1015C] falsitati. Deinde schisma dividit Ecclesiam tempore Alexandri, et imperium in unitate permansit tempore Frederici. Sed idem imperator, non ut defensor, sed persecutor Ecclesiae, schisma fovit et favit schismaticis. Porro schisma periit cum schismaticis, et fomentum cum fautoribus est confusum. Nunc autem Ecclesia per Dei gratiam in unitate consistit, et imperium peccatis exigentibus est divisum. Verum Ecclesia non sic illi retribuit quemadmodum illud Ecclesiae; quia super ejus divisione condolet et compatitur, pro eo maxime quod principes ejus maculam posuerunt in gloria et infamiam in honore, libertatem et dignitatem ipsius pariter confundentes. Verum ad apostolicam sedem jampridem [Col. 1015D] fuerat recurrendum, ad quam negotium istud principaliter et finaliter dignoscitur pertinere; principaliter, quia ipsa transtulit imperium ab oriente in occidentem; finaliter, quia ipsa concedit coronam imperii. Verum verbum tuum audivimus. Videbimus litteras domini tui, deliberabimus cum fratribus nostris, et dabimus tibi responsum. Inspiret autem nobis omnipotens Deus honestum consilium, et revelet nobis beneplacitum suum; quatenus in hoc negotio ad honorem ipsius, ad utilitatem Ecclesiae, et salutem imperii procedamus.





XIX. LITTERAE OTTONIS REGIS.

Sanctissimo et reverendissimo Patri INNOCENTIO, sacrosanctae Romanae sedis summo pontifici, OTTO, [Col. 1016A] Dei gratia Romanorum rex et semper Augustus, cum omni fidelitate et humilitate, subjectionem, filialem dilectionem et reverentiam.

Significamus paternitati vestrae quod nos per Dei gratiam et vestram in bono et prospero sumus statu, et nunquam in meliori quam modo sumus. Unde vestrae multum regratiamus sanctitati quod nuntios nostros cum magno gaudio nobis remisistis. Rogamus itaque dominationem vestram ut negotium nostrum, quod per Dei adjutorium et vestrum bene est inchoatum, feliciter consummare dignemini. Testis enim nobis sit Deus quod post mortem avunculi nostri regis Richardi unicum nobis estis solatium et adjutorium; quia scimus veraciter, dum tantum vos habeamus propitium, negotium nostrum [Col. 1016B] promovebitur, et ad finem bonum, felicem et optatum, auxiliante Domino, perducetur. Unde vos sicut Patrem charissimum et dominum omnibus modis honorare proponimus, et omnia jura vestra, sicut audivistis in litteris nostris, conservare. Negotium enim nostrum vestrum reputetis; quia vobis adjutorio nunquam deesse volumus, et omnia negotia nostra, quae vestra sunt, secundum consilium vestrum terminabimus. Quod sanctitati vestrae litteras nostras raro transmittimus, inde est quod terra Suevi est inter nos et vos, et si saepe mitteremus, a Suevis possent auferri: quod tamen in brevi mutabimus. Sed hoc intimo corde rogamus ut sicut per nuntios vestros nobis mandastis, negotium nostrum, quod est vestrum, ad effectum perducatis.





XX. LITTERAE OTTONIS REGIS.
[Col. 1016C]

Reverendissimo in Christo Patri ac domino INNOCENTIO Dei gratia summo pontifici, OTTO, Dei gratia Romanorum rex et semper Augustus, ex toto sibi devotus, debita cum reverentia salutem, et quidquid patri filius.

Quantam affectionem erga Romanum imperium vestra gerat clementia, quantumque ipsius exaltationi intendatis, ex vestrarum litterarum inspectione, quas principibus Alemanniae tam laicis quam clericis destinatis, manifeste potest perpendi. Quanto etiam desiderio, quantoque mentis affectu vestra nos amplectatur paternitas ex plurium litterarum tenore, quas multis principibus Teutoniae pro nobis [Col. 1016D] destinastis, in quibus continebatur quod ad honorem et profectum nostrum libenter et efficaciter, quantum cum Deo possetis, intenderetis, sperantes quod nos in devotione quam progenitores nostri circa Romanam Ecclesiam habuerunt non solum persistere, sed etiam proficere cum honoris augmento curaremus, et ex B. praepositi Bunnensis ac M. de Villa civis Mediolanensis dilectorum nostrorum relatione ipsisque rerum experimentis manifeste cognovimus et intelleximus: qui quam benigne ipsos aliosque nuntios receperitis, qui cum eis a nobis ad vos transmissi fuerunt, quamque benignius eos tractare curaveritis, sigillatim ac diligenter nobis intimarunt. Eapropter nos ex devotis devotissimi, [Col. 1017A] paternitatis vestrae beneficia sentientes, utilitatemque exinde nobis provenientem dilucide cognoscentes, sanctitati vestrae grates referimus uberrimas, excellentiae vestrae omni omnino exsulante mendacio notificantes quod inter principes inferiores et superiores qui sunt circa Rhenum tam ex parte nostra quam ex parte ducis Sueviae, mediante Maguntinensi archiepiscopo, qui ad hoc plurimam adhibuit operam, quo tamen nondum plene novimus affectu usque ad festum beati Martini treugae sunt firmatae.

Inter principes tamen Saxoniae tam nobis quam duci Sueviae adhaerentes (quam cum festinatione intrare disposuimus ut regi Dacorum dilecto sororio nostro occurramus, qui in auxilium nostrum ad debellandos [Col. 1017B] inimicos nostros eamdem terram procul dubio intraturus est) nullae treugae sunt factae. Ad hoc etiam Maguntinensem archiepiscopum elaborasse nostrosque consensisse juxta admonitionem vestram, ut colloquium esse debeat inter Andernacum et Confluentiam in proxima sexta feria post festum beati Jacobi apostoli, vestram nolumus latere pietatem: in quo debent convenire, secundum quod inter eos conditum est, ex parte nostra Coloniensis archiepiscopus, Monasteriensis episcopus, Leodiensis electus, Trajectensis episcopus, Paderburnensis episcopus, abbas Corbeiensis, dux Brabantiae et comes Flandriae, ex parte vero ducis Sueviae, Salzburgensis archiepiscopus, episcopus Frisingensis, episcopus Basiliensis, Argentinensis episcopus, Treverensis archiepiscopus, [Col. 1017C] dux Meraniae, marchio [(6) 1Kb] , Corradus de Landisbere, B. dux Ceringiae, et ipse Maguntinus tanquam mediator, qui huic rei hactenus sollicitudinem quam potuit impendit. Qui principes finaliter de facto imperii in eo colloquio tractare debent et praesentibus dissidiis omnino finem imponere; et quod a majori parte ipsorum de corona Romani imperii statutum fuerit, hoc ab ipsis caeterisque Alemanniae principibus inviolabiliter volunt observari. Inde est quod licet de praedictorum principum nostrorum fide ac devotione nullatenus dubitemus, ac de voluntate eorum qui ex parte ducis Sueviae in eo debent interesse colloquio pro majori parte bene confidamus, tamen, quia paternitatis vestrae protectionem [Col. 1017D] ac Romanae Ecclesiae auxilium et auctoritatem in omnibus nostris desideramus negotiis, cogitantes utilius esse pietatem vestram in tempus occurrere quam post causam vulneratam remedium quaerere, cognoscentes etiam concessum fore medentibus aegrotantibus subvenire, non tamen eos a mortuis suscitare, a sanctitate vestra petimus et devotissime supplicamus quatenus dum se temporis offeret opportunitas, supradictis omnibus principibus tam ecclesiasticis quam saecularibus aliisque, si quos praedicto colloquio interesse contigerit, auctoritate apostolica magnificentiae vestrae a Deo collata sub poena et interminatione qua potestis [Col. 1018A] praecipere dignemini ut ipsi negotium nostrum promovere nobisque adhaerere nullatenus postponant et coronam Alemanniae, quam nos juste adeptam indubitanter existimamus ab eo qui debuit et in loco quo debuit nobis impositam, defendere et manutenere totis viribus adjuvent ac nitantur; ne praedicta admonitio, quam ad imperii concordiam nostramque utilitatem a mansuetudine vestra factam intelligimus, ad noxam tendat nostramque incommoditatem non modicam. Nos enim paratos in totum et ex toto ea omnia adimplere quae a nuntiis nostris cum sanctitate vestra sunt condicta et conscripta et eorum sigillis sigillata praesentibus scriptis paternitati vestrae significamus et in perpetuum nos observaturos promittimus. Clementiae insuper vestrae [Col. 1018B] notificandum duximus quod ex quo coronam regni adepti sumus, nunquam adeo fortes fuimus sicut impraesentiarum existimus, nec principes nostrique barones nobis unquam fidelius astiterunt quam nunc in praesenti assistunt. Praeterea, paternitati vestrae notificamus nos praesentium latoribus dedisse licentiam jurandi in nostram animam quod ea vera esse credimus quae de colloquio quod fieri debet proxima sexta feria post festum beati Jacobi apostoli inter Andernacum et Confluentiam superius scripsimus [(7) 1Kb] .

Ad haec, sanctitati vestrae preces porrigimus affectuosas quatenus in negotio Conradi quondam Hildesemensis episcopi et Wirzeburgensis electi taliter vos habeatis ut ejus exemplo similia committere [Col. 1018C] caeteri terreantur, et ipsius poena in Alemannia et per imperii universos fines multorum sit metus, et ut in eo vigor Romanae Ecclesiae ejusque auctoritas nullatenus enervetur vel depereat. Qualiter enim conversatus fuerit in partibus ultramarinis Apuliae, Tusciae caeterisque partibus imperii, ad quas ipse unquam divertit, quamque flagitiosa persona in omnibus quae unquam egit exstiterit, quamque reprehensibilis conversationis semper fuerit, adeo etiam quod in ore ipsius nunquam veritas vel fides deprehendi potuerit, cumque noster perjurus sit, et a nobis de infidelitate in veritate argui possit, cum hoc omnibus sit notum, vestram non putamus latere sanctitatem. Nuntiis vero nostris dedisse nos [Col. 1018D] in mandatis vestrae innotescere volumus mansuetudini, quod qualitercunque vos in praedictis habueritis, de quo tamen nihil nisi paternum, nisi bonum, nisi bonis utile unquam suspicati fuimus vel in praesenti suspicamur, ut octo diebus ante diem supradicto colloquio praefixam conspectui nostro se repraesentare nulla unquam occasione postponant. Quidquid autem praesentium latores, praepositus scilicet de Mersen. et H. de Aquileia vel alter eorum ex parte nostra sanctitati vestrae retulerint, tanquam ab ore nostro processerit, pro constanti et firmo habere dignemini.



XXI. UNIVERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.
[Col. 1019A]

Cum de discordia quae diebus nostris peccatis exigentibus super imperio est suborta vehementius doleamus, quia non, ut aliqui mentiendo confingunt, ad depressionem ejus intendimus, sed ad exaltationem potius aspiramus, cogitavimus saepius intra nos ipsos, deliberavimus quoque frequenter cum fratribus nostris, et cum aliis viris prudentibus et discretis non semel tantum tractavimus qualiter ad sopiendam dissensionem hujusmodi possemus impendere operam efficacem. Fuerunt autem quamplures qui nobis suggererent ut cum duo fuissent [Col. 1019B] per discordiam in reges electi, de studiis eligentium et meritis electorum inquireremus sollicite veritatem, quatenus intelligeremus plenius cui esset favor apostolicus impendendus. Dicebatur enim de altero quod receptus esset a pluribus et insignia imperialia obtineret. Sed opponebatur protinus contra eum quod nec ab eo qui potuit, nec ubi debuit, fuerit coronatus, cum Tarantasiensis archiepiscopus, tanquam extraneus, et ad quem id minime pertinet, evocatus, ei regni praesumpserit imponere diadema. Praeterea objiciebatur eidem quod contra proprium juramentum, super quo nec consilium a sede apostolica requisierat, regnum sibi praesumpserat usurpare, cum super illo juramento sedes apostolica prius [Col. 1019C] consuli debuisset, sicut et eam quidam consuluere prudenter, apud quam ex institutione divina plenitudo residet potestatis [(8) 1Kb] . Addebatur etiam contra ipsum quod cum bonae memoriae Coelestinus papa praedecessor noster ipsum pro temeritate sua excommunicationis sententia publice innodasset, et nuntii nostri, quos pro liberatione venerabilis fratris nostri Salernitani archiepiscopi quondam in Teutoniam miseramus, datam sibi formam a nobis in absolutione ipsius, qui jam in regem se fecerat nominari, minime servavissent, contra quam nihil agere poterant, idem profecto et excommunicatus electus fuerat in regem et adhuc excommunicationis sententia tenebatur astrictus. Unde, juxta sanctorum Patrum canonicas sanctiones ei qui talis existit non [Col. 1019D] obstante juramento fidelitatis est obsequium subtrahendum. Hoc quoque contra eumdem non modicum facere proponebant quod contra libertatem imperii regnum sibi jure nitebatur haereditario usurpare. Unde si, prout olim frater patri successerat, sic nunc succederet frater fratri, libertas principum deperiret, cum non per eorum electionem, sed per successionem potius, regnum videretur adeptus; ut caetera benignis taceamus quae contra genus ipsius super oppressione tam Ecclesiarum quam principum opponuntur, ne ipsum persequi videamur. Caeterum proponebatur pro altero quod ab eo qui potuit et ubi debuit fuerat coronatus, cum a venerabili fratre [Col. 1020A] nostro Coloniensi archiepiscopo, ad quem id pertinet, apud Aquisgranum in solio augustali fuerit inunctus et coronatus in regem. Sed opponebatur eidem quod pauciores eum principes sequerentur.

Licet autem nobis fuissent talia saepe suggesta, et ut sic procederemus consultum a viris prudentibus et discretis, volentes tamen honori vestro deferre, universitatem vestram paterno commonuimus dilectionis affectu et per apostolica vobis scripta mandavimus ut Dei timorem habentes prae oculis, et honorem zelantes imperii, ne annularetur dignitas ejus et libertas etiam deperiret, melius intenderetis ad provisionem ipsius, ne, dum foveretis discordiam, per vos destrueretur imperialis sublimitas, quae per vestrum erat studium conservanda; alioquin, quia [Col. 1020B] mora periculum ad se grave habebat, nos quod expedire sciremus sollicite procurantes, ei curaremus favorem apostolicum impertiri quem crederemus majoribus studiis et meritis adjuvari. Gaudemus autem quod licet monita nostra distuleritis hactenus exaudire, nunc tamen redeuntes ad cor et quid potius expediat attendentes, juxta commonitionem nostram proposuistis, ut accepimus, de imperii pace tractare. Monemus igitur universitatem vestram et exhortamur in Domino, et per apostolica scripta mandamus, in remissionem vobis peccaminum injungentes quatenus iis quae praemisimus diligenti meditatione pensatis, ad eum vestrae dirigatis considerationis intuitum qui merito strenuitatis et probitatis [Col. 1020C] ad regendum imperium est idoneus: quod quasi praecipuum in hoc negotio procurare debetis, cum praesertim hoc tempore, non solum imperium probum et strenuum exigat habere rectorem, sed et Ecclesia nec possit nec velit diutius justo et provido defensore carere, quem nos possimus et debeamus merito coronare; ab eo penitus animum removentes cui propter impedimenta patentia favorem non debeamus apostolicum impertiri, alioquin, unde crederetis discordiam vos sopire, inde contingeret vos majus scandalum suscitare; quoniam praeter id quod si fieret forte contrarium, urbi et pene penitus toti displiceret Italiae, Ecclesia quoque id ferret graviter et moleste, nec se dubitaret pro justitia et veritate potenter opponere, quae Deo desiderat potius quam [Col. 1020D] hominibus complacere. Essetis etiam perditionis occasio terrae sanctae, ad cujus recuperationem totis viribus aspiramus.

Haec autem vobis praedicimus, non ut libertatis, dignitatis, et potestatis vestrae privilegio derogare velimus, sed ut dissensionis et scandali materiam amputemus, cum is sit a vobis assumendus in regem quem nos in imperatorem possimus et debeamus merito coronare, ne, si secus accideret, fieret error novissimus pejor priore. Si vero salubribus monitis nostris, quae de corde puro et conscientia bona et fide non ficta procedunt, prudenter ac reverenter curaveritis acquiescere nos cum eo pariter et pro [Col. 1021A] eo qui rite sic fuerit promotus in principem ad honorem exaltationem imperii efficaciter intendemus, cum et ipse nobiscum pariter et pro nobis ab honorem et exaltationem Ecclesiae intendere debeat, ut speramus; ita quod eo faciente qui est Rex regum et Dominus dominantium, sacerdos in aeternum secundum ordinem Melchisedech, regnum et sacerdotium diebus nostris mutuis subsidiis optatum recipient incrementum. Super juramentis etiam illud auctoritate apostolica statuemus quod ad purgandam et famam et conscientiam redundabit. Unde non permittatis vos aliquo modo seduci sub specie pietatis ab iis qui non communem sed specialem utilitatem inquirunt; quoniam ad hoc principaliter debet principis electio procurari, non ut provideatur certae [Col. 1021B] personae, sed ut reipublicae consulatur: quod utique fieri non potest, nisi persona principis provida sit et justa, strenua et honesta. Ut autem de nostro beneplacito et consilio reddamini certiores, dilectum filium Aegidium acolythum nostrum virum providum et discretum, nobis et fratribus nostris merito suae probitatis acceptum, de cujus plene fidelitate confidimus, ad vos duximus destinandum, cui in iis quae vobis ex parte nostra proponet indubitata fide credatis. Quia vero per falsarios multa solent saepius obtineri, si forsan, quod non credimus, aliquae litterae contra tenorem praesentium ante datam istarum quasi a nobis apparuerint impetratae, ipsas noveritis esse falsas.

[Col. 1021C] Datum Laterani.



XXII. MAGUNTINO ARCHIEPISCOPO, EPISCOPO SABINENSI.

Sicut frequenter tibi proposuimus viva voce, non est qui post Romanum pontificem vel in Ecclesia Romana vel in imperio Romano tantum locum obtineat quantum obtines in utroque. Unde te oportet sollicite vigilare ut juxta quod de tua fraternitate confidimus, et honorem imperii cum Ecclesiae exaltatione procures, et augmentum Ecclesiae cum imperii promoveas incremento; quatenus per tuae sollicitudinis studium inter Ecclesiam et imperium pax perpetua conservetur. Miramur autem non modicum quod cum publice nobis coram fratribus promiseris viva voce quod nihil prius finaliter de imperii ordinatione [Col. 1021D] tractares quam per litteras et nuntios tuos nostrae consuleres beneplacitum voluntatis, nuper, in colloquio quod fuit inter Andernacum et Confluentiam, te procurante, sicut pro certo didicimus, celebratum, aliquid diceris quasi finaliter tractavisse, cum facta compromissione in quosdam principes tam ecclesiasticos quam etiam saeculares, quod illi decreverint in colloquio quod in proximo est condictum ab universis debeat observari. Quia vero nec litteras nec nuntios super hoc, licet expectassemus non modicum, a tua fraternitate recepimus, ne videremur merito negligentes si propositum nostrum antequam praedictum colloquium celebretur non exprimeremus [Col. 1022A] principibus, dilectum filium Aegidium acolythum nostrum, virum providum et discretum, nobis et fratribus nostris merito suae probitatis acceptum, ad te principaliter et ad alios principes destinamus, per ipsum et litteras quas dirigimus principibus universis intentionis nostrae beneplacitum et salubre consilium, sicut ex eis colligere poteris, apertius innuentes. Rogamus igitur fraternitatem tuam, monentes attentius et exhortantes in Domino, et per apostolica tibi scripta mandamus quatenus cum plene intentionem nostram, cum adhuc praesens apud nos existeres, intellexeris, taliter annuas votis nostris, taliter in hoc negotio te habere procures ut contra communem utilitatem tam Ecclesiae quam imperii nihil penitus attentetur. Ad [Col. 1022B] haec, praedictum acolythum nostrum benigne recipias, et ea quae tibi ex parte nostra duxerit proponenda et sine dubitatione credas et studeas efficaciter adimplere, ut zelus quem in juventute tua circa honorem Ecclesiae praedecessorum nostrorum temporibus habuisti, diebus etiam nostris in tua senectute prosiliat in effectum; et qui pro illa hactenus legitime certavisti, cursum studeas tui certaminis laudabiliter consummare; ut secure cum Apostolo clames: Bonum certamen certavi, cursum consummavi, fidem servavi; ideoque reposita est mihi corona justitiae, quam reddet mihi Dominus in illa die justus judex (II Tim. IV).

Datum Laterani.



XXIII. NOBILI VIRO DUCI BRABANTIAE ET UXORI EJUS.
[Col. 1022C]

[(9) 1Kb] Ad nostram noveritis audientiam pervenisse quod quidam genealogiam vestram a longe calculantes, dilectam in Christo filiam nostram nobilem mulierem [Mariam] filiam vestram charissimo in Christo filio nostro Ottoni filio quondam illustris memoriae [Henrici] ducis Saxoniae sponso suo electo et coronato in regem affinitatis linea ultra quartum gradum, quod vos non recognoscitis, mussitant pertinere, licet matrimonium ipsum nullus accuset. Ut autem conscientia vestra non tam purgetur quam consolidetur, fuit postulatum a nobis ut super hoc dignaremur misericorditer dispensare. Si ergo res ita se habet, secure, propter multam et magnam [Col. 1022D] utilitatem quae de ipso matrimonio proventura speratur, ad consummationem ipsius cum divini nominis reverentia procedatis.

Datum Laterani.



XXIV. PRINCIPIBUS ALAMANNIAE.

Ut ii qui super provisione imperii, quam fore laudabilem in omnibus affectamus, nostris monitis salubribus acquiescent, apostolicae sedis patrocinio specialius foveantur, praesentibus litteris duximus intimandum quod omnes qui cum eo, qui assumptus in principem, nostram obtinuerit gratiam et favorem, compositionem inierint, super possessionibus, [Col. 1023A] dignitatibus et honoribus, dante Domino, manutenere curabimus et fovere, facientes eam auctoritate apostolica inviolabiliter observari, caeteris nihilominus secundum officii nostri debitum apostolicae sedis gratiam impensuri.

Datum Laterani.



XXV. EPISCOPO OSTIENSI APOSTOLICAE SEDIS LEGATO.

Ut charissimos in Christo filios nostros Philippum Francorum et Joannem Anglorum reges illustres ad apostolicae sedis obsequium plenius inducere valeas et in ejus devotione firmius solidare, praesentium tibi auctoritate concedimus, per apostolica scripta mandantes quatenus si qua forsan inter se vel cum aliis obligatione tenentur illicita, [Col. 1023B] eam secure dissolvas, cum secundum prophetam dissolvere debeamus colligationes impietatis et fasciculos deprimentes. Illam enim colligationem censemus illicitam quae regiae devotionis obsequium erga sedem apostolicam impediret, praesertim in illo negotio quod super imperii Romani ordinatione versatur. Nulli ergo, etc., nostrae concessionis, etc. Si quis autem, etc.

Datum.



XXVI. TREVIRENSI ARCHIEPISCOPO.

Gravem contra te nobis venerabilis frater noster Coloniensis archiepiscopus querimoniam destinavit, quod cum ei juramento praestito promisisses te recepturum [Col. 1023C] et habiturum pro rege quem ipse reciperet et haberet, et ut hoc plenius observares, thesaurum Coloniensis Ecclesiae pro certa tibi pecunia obligasset, tu hactenus nec juramentum servasti, nec restituisti thesaurum. Quia vero secundum Apostolum sapientibus sumus et insipientibus debitores, unde nec volumus nec debemus postulantibus justitiam denegare, fraternitati tuae per apostolica scripta praecipiendo mandamus quatenus si res ita se habet, eidem archiepiscopo taliter satisfacias de praemissis quod ei justa de te non ramaneat materia conquerendi. Alioquin et thesaurum illi restituas, et de juramento non observato te nostro conspectui responsurum usque ad initium Quadragesimae repraesentes. Quod si facere forte contempseris, noveris [Col. 1023D] nos venerabili fratri nostro Cameracensi episcopo dedisse firmiter in mandatis, ut, sublato contradictionis et appellationis obstaculo, te ab officio pontificali suspendat, tuamque nobis non differat contumaciam intimare.

Datum.


Cameracensi episcopo scriptum est super hoc.



XXVII. MAGUNTINO ARCHIEPISCOPO, EPISCOPO SABINENSI.

Charissimus in Christo filius noster Otto, de quo in regem electo et coronato quid nobis complaceat, tua, sicut credimus, fraternitas non ignorat, gravem nobis querelam contra Landtgravium Thuringiae [Col. 1024A] destinavit, quod cum ei fecisset hominium et fidelitatem jurasset, de manu ejus multis praesentibus regalia recipiens cum vexillo, et ut plenius et firmius quod juraverat observaret, certam illi dedisset pecuniae quantitatem et Northusiam contulisset in feudum, ipse tamen et quod juraverat non servavit, et adhuc detinet quae recepit. Nos autem in hoc fraternitati tuae cupientes deferre, quam sincera diligimus charitate, cum idem Landgravius neptem tuam habeat in uxorem, fraternitati tuae per apostolica scripta mandamus quatenus ipsum ex parte tam nostra quam tua moneas attentius et inducas ut si forte juramenti religionem contra salutem et famam suam transgredi non veretur, saltem restituat quae recepit. Alioquin, quatumcunque sibi deferre pro [Col. 1024B] tuo velimus honore, quia tamen facti sumus secundum Apostolum sapientibus et insipientibus debitores, unde nec volumus nec debemus postulantibus justitiam denegare, ipsum ad alterum praedictorum per excommunicationem in personam et interdictum in terram secundum officii nostri debitum compellemus.

Datum, etc.


Cameracensi episcopo scriptum est super hoc.



XXVIII. ILLUSTRI REGI ANGLORUM.

Illa te cordis puritate diligimus ut quoties ea nobis de tuis actibus referuntur quae prudentiam resonant [Col. 1024C] et virtutem, jucundo tibi congratulemur affectu, et si quid forte de tuis audimus operibus quae famae tuae derogant et honori, moesto tibi spiritu condoleamus, cupientes ea te semper efficere quae ad profectum et exaltationem regiae sublimitatis accedant, et ab iis penitus abstinere quae tibi vergunt ad injuriam et jacturam [(10) 1Kb] . Sane quid egeris circa charissimum in Christo filium nostrum Ottonem nepotem tuum tua te conscientia conveniat et accuset; et utinam ita satagas super hoc tuum errorem corrigere ut infamiam aboleas et jacturam. Quia vero, quantumcunque tibi deferre velimus, postulantibus justitiam nolumus denegare, cum secundum Apostolum sapientibus simus et insipientibus debitores, ad gravem praenominati nepotis tui querelam [Col. 1024D] paternum respectum habentes, serenitatem tuam monemus attentius et exhortamur in Domino, per apostolica scripta mandantes quatenus pecuniam quam inclytae recordationis Richardus rex frater tuus ei testamento legavit, ad cujus solutionem juramento diceris obligatus, ipsi solvere non omittas, ut sua saltem illi restituas qui de tuis ei debueras subvenire. Alioquin nos in sua sibi justitia nulla deerimus ratione quo minus secundum officii nostri debitum procedamus.

Datum.


Cantuariensi archiepiscopo scriptum est super hoc.



XXIX. Deliberatio Domini papae Innocentii super facto imperii de tribus electis.
[Col. 1025A]

In nomine Patris et Filii et Spiritus sancti. Interest apostolicae sedis diligenter et prudenter de imperii Romani provisione tractare, cum imperium noscatur ad eam principaliter et finaliter pertinere: principaliter, cum per ipsam et propter ipsam de Graecia sit translatum, per ipsam translationis actricem, propter ipsam melius defendendam; finaliter, quoniam imperator a summo pontifice finalem sive ultimam manus impositionem promotionis proprie accipit, dum ab eo benedicitur, coronatur, et de imperio investitur. Quod Henricus optime recognoscens, a bonae memoriae Coelestino papa praedecessore [Col. 1025B] nostro, post susceptam ab eo coronam, cum aliquantulum abscessisset, rediens tandem ad se, ab ipso de imperio per pallam auream petiit investiri. Sicut autem nuper tres sunt in reges electi, puer [(11) 1Kb] , Philippus et Otto, sic tria sunt circa singulos attendenda, quid liceat, quid deceat, quid expediat. Circa puerum quidem filium imperatoris Henrici facie prima videtur quod non liceat contra ejus electionem venire, quae juramento est principum roborata [(12) 1Kb] . Nam, etsi juramentum illud videatur violenter extortum, non est tamen ideo non servandum, cum licet juramentum quod Gabaonitis praestiterunt filii Israel fuerit per fraudem subreptum illud tamen nihilominus decreverint observandum. Praeterea, etsi a principio fuerit sic extortum, [Col. 1025C] postmodum tamen pater ejus intelligens se perperam processisse, juramentum relaxavit principibus, et litteras super ipsius electione remisit: qui postmodum puerum ipsum, patre absente, sponte ac concorditer elegerunt, fidelitatem ei pene penitus omnes et quidam hominium exhibentes. Unde non videtur licere contra licita juramenta venire. Videtur etiam non decere ut cum ipse apostolicae sedis sit tutelae commissus, et sub ejus protectione receptus, per eam privetur imperio per quam in jure suo fuerat confovendus, maxime cum sit scriptum: Pupillo tu eris adjutor (Psal. X). Quod non expediat contra ipsum venire illa praesertim ratione videtur quod cum idem puer ad annos discretionis perveniens intellexerit per Romanam Ecclesiam imperii [Col. 1025D] se honore privatum, non tantum non exhibebit ei reverentiam consuetam, sed ipsam potius modis quibus poterit impugnabit, et regnum Siciliae retrahet a devotione ipsius, et negabit ei obsequium consuetum. Verum contrarium econtra videtur, quod liceat videlicet, deceat et expediat venire contra electionem ipsius. Quod liceat videtur ex eo quod juramenta illa fuerunt illicita et electio indiscreta. Elegerunt enim personam non idoneam, nec non solum imperio, sed nec alicui officio congruentem, puerum videlicet vix duorum annorum, et nondum sacri baptismatis unda renatum. Unde [Col. 1026A] non videntur tam illicita et indiscreta juramenta servanda.

Nec obest quod de Gabaonitis objicitur, cum juramentum illud potuerit sine Israelitici populi laesione servari, haec autem servari nequeant absque gravi jactura, non unius gentis, sed Ecclesiae damno et dispendio populi Christiani. Nec obstat quod opponitur juramenta illa licita secundum intentionem jurantium exstitisse. Intelligebant enim quod, etsi eum tunc in imperatorem eligerent, non tamen ut tunc imperaret, sed postquam ad legitimam perveniret aetatem. Sed qualiter de ipsius idoneitate poterant judicare? Nonne potuisset esse stultus, vel usque adeo improvidus ut esset indignus minori etiam dignitate? Sed pone illos intellexisse ut tandem [Col. 1026B] imperaret cum esset idoneus ad imperium gubernandum, interim autem pater reipublicae provideret. Casus postmodum intervenit propter quem non potest nec debet juramentum hujusmodi observari, de quo principes nullatenus cogitabant, scilicet patris decessus. Unde, cum per procuratorem non possit imperium procurari, nec imperator debeat fieri temporaliter, nec possit aut velit Ecclesia imperatore carere, videtur quod liceat imperio in alio providere. Quod non deceat ipsum imperare, patet omnibus manifeste. Nunquid enim regeret alios qui regimine indiget aliorum? Nunquid tueretur populum Christianum qui est alienae tutelae commissus? Sed nec obstat quod objicitur ipsum esse tutelae nostrae commissum, cum non sit [Col. 1026C] nobis commissus ut ei obtineamus imperium, sed regnum Siciliae potius defendamus. Patet enim illud idem ex verbo Scripturae dicentis: Vae terrae cujus rex puer est (Eccli. X); et rursus: Cujus principes mane comedunt (ibid.). Quod non expediat ipsum imperium obtinere patet ex eo quod per hoc regnum Siciliae uniretur imperio, et ex ipsa unione confunderetur Ecclesia. Nam, ut caetera pericula taceamus, ipse propter dignitatem imperii nollet Ecclesiae de regno Siciliae fidelitatem et hominium exhibere, sicut noluit pater ejus. Nec valet quod opponitur, quod non expediat venire contra electionem ipsius ne postmodum molestet Ecclesiam, per quam imperium se cognoverit amisisse. [Col. 1026D] Nunquam enim vere dicere poterit quod Ecclesia imperialem ei abstulit dignitatem, cum potius patruus [(13) 1Kb] ejus non solum imperium, sed et paternam haereditatem invaserit, et maternam possessionem occupare per suos satellites machinetur, ad cujus defensionem Ecclesia Romana non sine multis laboribus et expensis prudenter et potenter intendit. De Philippo videtur similiter quod non liceat contra ejus electionem venire. Cum enim in electionibus circa electores zelus, dignitas, et numerus attendatur, et de zelo non sit facile judicare, cum ipse a pluribus et dignioribus sit electus, et adhuc plures et digniores principes sequantur [Col. 1027A] eumdem, juste videtur electus. Unde contra justam et legitimam electionem non videtur licere venire. Quod non deceat videtur similiter, ne videlicet videremur nostrarum injuriarum ultores si, quia pater et frater ejus fuerunt Ecclesiam persecuti, eum persequi nos vellemus et aliorum culpam in poenam ejus praeter officii nostri debitum immutare, cum potius praecipiatur a Domino: Diligite inimicos vestros, benefacite his qui oderunt vos, et orate pro persequentibus et calumniantibus vos (Matth. V). Quod non expediat, patenter apparet. Cum enim potens sit tam terra quam opibus et personis, non videtur expedire ut contra torrentem brachia dirigamus, tam potenti nos taliter opponentes, ut eum reddamus nobis et Ecclesiae inimicum, et ne majorem [Col. 1027B] videremur discordiam suscitare, fieretque novissimus error pejor priore, cum nos potius pacem inquirere et persequi et evangelizare aliis debeamus, quae fovendo illum posset de facili provenire. Verum, contra videtur quod liceat nos ei opponere [(14) 1Kb] . Fuit enim juste ac solemniter per praedecessorum nostrorum excommunicationis sententia innodatus: juste, quia B. Petri patrimonium partim per violentiam occuparat, partim damnificarat incendiis et rapinis, et super hoc commonitus semel et iterum per fratres nostros satisfacere non curarat; solemniter, quoniam in celebratione missarum in ecclesia beati Petri in festivitate non parva, quod ipse postmodum recognovit cum pro absolutione sua nuntium ad sedem apostolicam destinavit, et cum [Col. 1027C] tandem per delegatos nostros contra formam mandati nostri post electionem suam se fecit absolvi. Unde patet quod fuerit excommunicatus electus.

[(15) 1Kb] Videtur quoque forsan aliquibus quod nondum sit ab excommunicationis vinculo absolutus, cum quondam Sutrinus episcopus in absolutione ipsius formam non servaverit sibi datam, cum forma data eidem fuerit haec, ut pro absolutione venerabilis fratris nostri Salernitati archiepiscopi, quem ante absolutionem ipsius mandabamus ab ergastulo suae captivitatis absolvi, ei laborem itineris veniendi ad sedem apostolicam relaxaret, et postmodum recepto ab eo publice secundum formam Ecclesiae juramento quod super iis pro quibus excommunicatus fuerat mandato nostro [Col. 1027D] pareret, munus ei absolutionis impenderet; sed ipse nondum archiepiscopo absoluto, et nullo ab eo juramento recepto, non in publico, sed clam, ipsum absolvere de facto solummodo, quia de jure non potuit, est conatus: propter quem ejus excessum, cum ipsum rediens recognoverit, ab episcopatu remotus in monasterio diem clausit extremum. Praeterea, cum nos Marcualdum et omnes fautores ipsius tam Teutonicos quam Latinos excommunicationis sententia saepius innodemus, et ipse non solum fautor, sed auctor iniquitatis ejus existat, patet eum excommunicationis [Col. 1028A] sententiae subjacere. Praeterea, cum notorium sit ipsum juramentum fidelitatis puero praestitisse, et nunc regnum Teutonicum et, quantum in eo est, imperium occupasse, constat eum perjurii esse reum.

Sed objicitur quod si, quemadmodum superius est expressum, juramentum illud illicitum reputemus, quomodo dicimus cum reum esse perjurii et transgressorem praestiti juramenti quod dicitur non servandum? Sed respondetur quod, etsi juramentum illud illicitum fuerit, non tamen ab eo temeritate propria resilire, sed nostram prius debuisset consulere voluntatem, ad exemplum illius juramenti quod filii Israel Gabaonitis praestiterant; quod licet fuerit per fraudem subreptum, non tamen sua temeritate [Col. 1028B] resilierunt ab eo, sed dominum consulere decreverunt. Praeterea, cum omne quod contra conscientiam fit aedificet ad gehennam, quia, secundum Apostolum, omne quod non est ex fide peccatum est, et idem Philippus super hoc negotio taliter se excuset quod regnum aliter nullatenus accepisset nisi nosset quod illud invadere alii disponebant, patet eum credidisse juramentum illud fuisse servandum, et ex eo quod venit taliter contra illud, ejus esse conscientiam vulneratam. Sic ergo videtur quod licite nos excommunicato et perjuro debeamus opponere et ejus conatibus obviare. Quod ei nos opponere deceat manifeste videtur ex eo quod si, prout olim patri filius, sic nunc immediate succederet frater fratri, videretur imperium ei non ex electione [Col. 1028C] conferri, sed ex successione deberi, et sic efficeretur haereditarium quod debet esse gratuitum, praesertim cum non solum Fredericus substituerit sibi filium, sed Henricus etiam filium sibi voluerit subrogare; et per hoc forsan in posterum abusio traheretur in usum. Quod autem expediat opponere nos Philippo liquet omnibus manifeste. Cum enim persecutor sit et de genere persecutorum fuerit oriundus, si non opponeremus nos ei, videremur contra nos armare furentem et ei gladium in capita nostra dare. Henricus enim, qui primus imperium de genere hoc accepit, persecutionem gravissimam in Ecclesiam suscitavit, et bonae memoriae Paschalem papam, qui eum coronavit, cum episcopis cardinalibus [Col. 1028D] et multis nobilibus Romanorum cepit per violentiam et perfidiam, et tandiu tenere praesumpsit donec pro liberatione non sua, sed eorum qui fuerant capti secum, quos minabatur mutilare tyrannus, privilegium quodcunque voluit ei fecit. Cumque postmodum idem Paschalis, a detentionis suae vinculis liberatus, praedictum privilegium, quod dicendum erat potius pravilegium [(16) 1Kb] , revocasset, dictus Henricus praeter cardinalium electionem haeresiarchas quosdam dati sibi privilegii occasione creavit, et idolum contra Ecclesiam Romanam erexit [(17) 1Kb] ; et extunc schisma usque ad Calixtum tempore fongo [Col. 1029A] duravit. Huic de eodem genere successit in imperium Fridericus; qui cum Tiburtinos tunc rebelles post coronationem suam promisisset ad subjectionem Ecclesiae revocare, eos sibi postmodum vendicavit, dicens quod civitatem ipsam vellet in specialem imperii cameram retinere; et sic eos contra Ecclesiam Romanam armavit [(18) 1Kb] . Qui etiam cum bonae memoriae Alexander praedecessor noster, tunc Ecclesiae Romanae cancellarius, ad eum a felicis recordationis Adriano papa, qui eum coronaverat, destinatus fuisset, lectis litteris in quibus continebatur quod imperator deberet Ecclesiae Romanae deferre, cum re ipsa ei coronae beneficium contulisset dicitur cum furore et iracundia respondisse: Nisi essemus in Ecclesia, jam scirent qualiter Teutonicorum [Col. 1029B] enses incidant. Et protinus eum, infecto negotio pro quo iverat, terram suam jussit exire; et eumdem Adrianum moliebatur, sed frustra, cum quibusdam deponere, opponens ei quod esset filius sacerdotis.

Ipse idem postmodum contra eumdem Alexandrum longo tempore schisma fovit, et quoscunque potuit contra eum conjurare coegit, in juramento opponens quod nullo tempore poenitentiam reciperent de hujusmodi juramento; et ipse idem sub eadem forma juravit. Ipse quoque, cum Venetiis terram Cavalca comitis, quam occupaverat, et alia quaedam Ecclesiae Romanae restituere per juramenta principum promisisset, ipsam postmodum fortius occupavit, et bonae memoriae Lucio praedecessori nostro accedenti in Lombardiam satis fraudulenter illusit, ipsum et [Col. 1029C] successorem ipsius apud Veronam quasi obsessos tenens. Henricus autem filius et successor ipsius in Ecclesiae persecutionem suae dominationis exsecravit primitias, cum beati Petri patrimonium violenter ingressus, illud multipliciter devastavit qui etiam quosdam familiares fratrum nostrorum naso fecit in injuriam Ecclesiae mutilari [(19) 1Kb] . Ipse occisores bonae memoriae Alberti Leodiensis episcopi, quem ipse coegerat exsulare, post interfectionem ipsius in multa familiaritate recepit, et publice participavit eisdem, et beneficia postmodum majora concessit. Ipse venerabilem fratrem nostrum Auximanum episcopum, quia confessus est coram eo quod episcopatum per sedem apostolicam obtineret, alapis in praesentia [Col. 1029D] sua caedi fecit, et de barba ejus pilis avulsis, ipsum inhoneste tractari [(20) 1Kb] . Conradus Musca in cerebro venerabilem fratrem nostrum Ostiensem episcopum cepit, et in vinculis posuit, et inhoneste tractavit de mandato ipsius, sicut idem Conradus publice testabatur, et sicut melius apparuit ex postfacto, cum non solum non fuerit evitatus aut punitus ab ipso, sed honoribus et possessionibus dilatatus. Ipse postmodum Siciliae regnum adeptus, publice proponi fecit edictum ut nullus vel clericus vel laicus ad Ecclesiam Romanam accederet, nec ad eam aliquis appellaret. Philippus autem de quo agitur ab Ecclesiae persecutione incoepit, et adhuc in ea persistit. [Col. 1030A] Olim enim patrimonium Ecclesiae sibi usurpare contendens, ducem Tusciae et Campaniae se scribebat, asserens quod usque ad portas urbis acceperat potestatem et etiam illa pars urbis quae Transtiberim dicitur ejus erat jurisdictioni concessa. Nunc etiam per Marcualdum, Diupuldum et fautores eorum nos et Ecclesiam Romanam persequitur, et regnum Siciliae nobis auferre conatur. Si ergo id facit in arido, in viridi quid faceret? Et si adhuc aridus et exsanguis, utpote cujus adhuc est messis in herba, nos et Ecclesiam Romanam persequitur, quid faceret si, quod absit! imperium obtineret? Unde videtur non irrationabiliter expedire ut prius nos ejus violentiae opponamus quam amplius invalescat. Quod autem etiam in regibus filii pro patribus [Col. 1030B] sint puniti divina pagina protestatur. Nonne propter peccatum Saulis dictum est a Domino per Samuelem: Stulte egisti, nec custodisti mandata Domini Dei tui quae praecepit tibi. Quod si non egisses, jam nunc praeparasset Dominus regnum tuum super Israel in sempiternum; sed nequaquam regnum tuum ultra consurget (I Reg. XIII). Salomoni quoque legitur a Domino esse dictum: Quia non custodisti pactum meum et praecepta mea quae mandavi tibi, dirumpens scindam regnum tuum, et dabo illud servo tuo; verumtamen in diebus tuis non faciam propter David patrem tuum, de manu filii tui scindam illud (III Reg. XI). De Jeroboam similiter dictum fuit a Domino per Achiam: Ecce ego inducam mala super domum Jeroboam, et percutiam de Jeroboam mingentem [Col. 1030C] ad parietem (III Reg. XIV). Et ibidem legitur quod interfecit Baasa Nadab filium Jeroboam, et percussit omnem domum Jeroboam, non dimisit nec unam quidem animam de semine ejus, donec deleret eam propter peccata Jeroboam quae peccaverat, et quibus peccare fecerat Israel, et propter delictum quo irritaverat Dominum Deum Israel. De Baasa quoque scribitur dixisse Dominus: Quia ambulasti in via Jeroboam, et peccare fecisti populum meum Israel, ecce ego demetam posteriora Baasa et posteriora domus ejus (III Reg. XVI). Achab etiam dictum invenitur a Domino per Eliam: Ecce ego inducam super te malum, et demetam posteriora tua, et interficiam de Achab mingentem ad parietem (III [Col. 1030D] Reg. XXI). Nam et Dominus dicit: Ego sum Deus zelotes, vindicans peccata patrum in filios usque in tertiam et quartam progeniem in his qui oderunt me (Deut. V), id est in his qui circa me paternum odium imitantur. De Ottone videtur quod non liceat ipsi favere, quoniam a paucioribus est electus; quod non deceat, ne videamur, non ob gratiam ejus, sed alterius odium, ipsi favorem apostolicum exhibere; quod non expediat, quia respectu alterius videtur pars ejus debilis et infirma.

Verum, cum tot vel plures ex his ad quos principaliter spectat imperatoris electio in eum consensisse noscantur quot in alterum consenserunt, cum non [Col. 1031A] minus idoneitas seu dignitas electae personae, imo plus quam eligentium numerus sit in talibus attendendus, nec tantum pluralitas quoad numerum, sed salubritas quoad consilium in eligentibus requiratur, et Otto magis sit idoneus ad regendum imperium quam Philippus, cum Dominus etiam puniat peccata patrum in filios usque in tertiam et quartam progeniem in his qui oderunt eum, id est, in his qui patrum peccata sequuntur, et Philippus progenitorum suorum peccata in Ecclesiae persecutione sequatur, cum, etsi non debeamus reddere mala pro malis, sed benefacere malefacientibus nobis, non tamen debeamus honorem pro injuria in his qui in solita perseverant malitia compensare aut contra nos armare furentes, cum Dominus, ut coufunderet fortia, [Col. 1031B] humilia elegisse legatur, utpote qui David in regem de postfetantes accepit, videtur quod et liceat, deceat et expediat ipsi favorem apostolicum exhibere. Absit enim ut deferamus homini contra Deum aut timeamus vultum potentis, cum secundum Apostolum non solum a malo, sed ab omni specie mala nos oporteat abstinere. Scriptum est enim: Maledictus qui confidit in homine, et qui ponit carnem brachium suum (Jer. XVII). Nos igitur ex praedictis causis pro puero non credimus insistendum ut ad praesens debeat imperium obtinere. Personam vero Philippi propter impedimenta patentia penitus reprobamus, et obsistendum ei ducimus ne imperium valeat usurpare. De caetero vero agendum per legatum nostrum apud principes ut vel conveniant in [Col. 1031C] personam idoneam, vel se judicio aut arbitrio nostro committant. Quod si neutrum elegerint, cum diu exspectaverimus, cum monuerimus eos ad concordiam, cum instruxerimus eos per litteras et nuntium nostrum, et consilium nostrum eis duxerimus exponendum, ne videamur eorum fovere discordiam et dicere cum Isaia: Sit pax et veritas in diebus nostris (Isa. XXXIX), ne, si secuti fuerimus a longe ut videamus finem, cum Petro tandem veritatem, quae Christus est, negare cogamur, cum negotium istud dilationem non capiat, cum Otto et per se devotus existat Ecclesiae, et ex utraque parte trahat originem ex genere devotorum, ex parte matris de domo regum Angliae, ex parte patris de prosapia ducum [Col. 1031D] Saxoniae, qui omnes Ecclesiae fuere devoti, et specialiter Lotharius imperator proavus ejus, qui bis pro apostolicae sedis honore Apuliam est ingressus, et in obsequio Ecclesiae Romanae decessit, ei manifeste favendum, et ipsum recipiendum in regem, et praemissis omnibus quae pro honorificentia Ecclesiae Romanae debent praemitti, ad coronam imperii evocandum.



XXX. COLONIENSI ARCHIEPISCOPO ET SUFFRAGANEIS EJUS, ET NOBILIBUS VIRIS PRINCIPIBUS IN COLONIENSI PROVINCIA CONSTITUTIS.

Nec vos nec alios credimus dubitare quin imperii Romani provisio principaliter et finaliter nos contingat; principaliter quidem, quoniam per Romanam [Col. 1032A] Ecclesiam de Graecia fuit specialiter pro Ecclesiae defensione translatum; finaliter, quia, etsi alibi coronam regni recipiat, ab apostolica tamen sede ultimam manus impositionem et coronam imperii recipit imperator. Unde audito quondam quod vota principum in imperatoris fuissent electione divisa, tanto magis fuimus de ipsorum divisione turbati quanto bonus status imperii ex causis praedictis specialius ad nos spectat, et pro multis et magnis necessitatibus populi Christiani non solum Ecclesia devotum habere desiderat defensorem, sed et imperium totum indigere cognoscitur idoneo provisore. Verum, quantumcunque grave nobis existeret et molestum quod imperii provisio videbatur in commune religionis Christianae dispendium ex tali [Col. 1032B] divisione differri, ne tamen principum dignitatem ignorare vel laedere videremur, exspectavimus aliquandiu si forsan ipsi usi consilio saniori, vel per seipsos, si fieri posset, dissensioni suae finem imponerent, vel super hoc saltem nostrum consilium implorarent, ut per eorum studium nobis mediantibus discordiae malum bono concordiae purgaretur, et rugam schismatis unitatis simplicitas aboleret. Cum autem exspectatio nostra nec nobis, nec vobis, imo nec imperio ipsi prodesset, sed obesse potius videretur, ne dissimulando videremur hujusmodi fovere discordiam, ad concordiam vos curavimus per litteras apostolicas invitare, quas ad multos principum novimus pervenisse. Postmodum vero audito quod per sollicitudinem bonae memoriae [Col. 1032C] Conradi archiepiscopi Maguntini a nostra praesentia redeuntis disposuissent principes ad colloquium convenire super ordinatione imperii tractaturi, ne quid ex contingentibus omittere videremur, litteras nostras ad eos per proprium nuntium duximus destinandas, consilium nostrum eisdem fideliter exponentes. Caeterum, cum nec sic hactenus inter eos bonum concordiae potuerit provenire aut utiliter imperio provideri, deliberavimus cum fratribus nostris quid esset agendum et qualiter posset malis imminentibus obviari. Tandem vero in hoc resedit consilium, ut venerabilem fratrem nostrum Praenestinum episcopum, apostolicae sedis legatum, religione conspicuum, praeditum honestate, [Col. 1032D] magnum Ecclesiae Dei membrum, quem inter caeteros fratres nostros specialis dilectionis brachiis amplexamur, et cum eo dilectum filium magistrum Philippum notarium nostrum, virum providum et discretum, nobis et fratribus nostris merito suae probitatis acceptum, ad partes Germaniarum ex nostro latere mitteremus. Quia vero quanto negotium istud magis est arduum, tanto majores et maturiores exigit tractatores, venerabili fratri nostro Octaviano Ostiensi episcopo, apostolicae sedis legato, qui post nos in Ecclesia Romana obtinet primum locum, dedimus in mandatis ut si a negotiis illis quibus intendit in regno Francorum se poterit expedire, cum ipsis pariter et per ipsos nuper a nostro latere venientes instructus plenius [Col. 1033A] ad partes vestras accedat, et ambo episcopi simul, vel alter eorum, si ambo non poterint interesse, cum eodem notario vestrum consilium audiant, et vobis beneplacitum nostrae voluntatis exponant. Ideoque universitati vestrae per apostolica scripta mandamus quatenus cum ab eis vel eorum altero fueritis evocati, ad praesentiam evocantium aut etiam evocantis accedere non tardetis.

Datum Laterani, Non. Januarii, pontificatus nostri anno quarto.

In eumdem modum scriptum est capitulo et suffraganeis Ecclesiae Maguntinae, et principibus in Maguntina provincia constitutis. In eumdem modum Saltzburgensi et suffraganeis ejus, et principibus in [Col. 1033B] Saltzburgensi provincia constitutis. In eumdem modum Bremensi et suffraganeis ejus, et principibus in Bremensi provincia constitutis. In eumdem modum Trevirensi et suffraganeis ejus, et principibus in Trevirensi provincia constitutis.



XXXI. UNIVERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Quantum ex imperii divisione dispendium, non solum nobis et vobis, sed etiam universo populo Christiano proveniat, instantis temporis malitia manifestat. Jam etenim contra Catholicos invalescunt haeretici, Christianae religionis termini coarctantur, contra fideles pagani super occupatione ac detentione terrae nativitatis Dominicae gloriantur. [Col. 1033C] Pax et justitia, quondam invicem se complexae, particulare nunc deplorant exsilium, et in earum sedes violentia et seditio conjuratis manibus impune se jactitant successisse. Unde jam violenti bona Ecclesiarum sacrilega tam mente quam manu diripiunt, potentiores impotentium colla premunt, et loculi pauperum in thesauros divitum inopem coguntur copiam vel copiosam inopiam parturire, ac in eorum explicationibus plicas veteres, ut jam ad litteram quod legitur impleatur: Ei qui non habet id etiam auferetur quod videtur habere (Matth. XXV). Et ut singula brevius perstringamus, jam sibi juris locum injuria vendicavit, et legem facit, non ratio, sed voluntas; ita ut quidam totum sibi licere putent [Col. 1033D] quod noverint complacere. Nos autem jampridem haec omnia praevidentes, et volentes praecavere sollicite ne hujusmodi venirent abusiones in usum, licet exspectantes exspectaverimus aliquantum ut vos usi consilio saniori haec mala per utilem provisionem imperii tolleretis et in partu perimeretis hujusmodi genimina viperarum, tandem tamen, ne dissimulando fovere discordiam videremur, cum non ad depressionem sed exaltationem imperii, sicut novit Dominus, intendamus, per litteras nostras, quas ad multos vestrum novimus pervenisse, vos ad concordiam curavimus invitare, ne imperialis sublimitas per eos, non solum attenuari, sed et destrui videretur per quos magnificari debuerat et extolli. Tandem autem audito quod per studium et [Col. 1034A] sollicitudinem bonae memoriae Conradi archiepiscopi Maguntini a nostra praesentia redeuntis quidam vestrum disposuissent ad commune colloquium convenire super ordinatione imperii tractaturi, litteras nostras ad vos per proprium nuntium duximus destinandas, consilium nostrum vobis exponentes fideliter, et super iis quae videbantur necessaria vos diligentius instruentes. Caeterum cum nec per exspectationem diutinam, nec per exhortationem honestam, nec per instructionem plenariam sit hactenus concordiae prioris incommodum sequentis concordiae commoditate purgatum, ne quid ex contingentibus omittamus, venerabilem fratrem nostrum Praenestinum episcopum, etc., ut in praecedenti usque acceptum, ad partes Germaniarum duximus [Col. 1034B] destinandos, ut ipsi cum venerabili fratre nostro Octaviano Ostiensi episcopo, apostolicae sedis legato, si tamen a negotiis quibus tenetur in regno Francorum se poterit expedire, aut etiam sine ipso, si forsan non poterit interesse, vos ex parte nostra diligenter moneant et inducant ut per vos ipsos cum eorum, si necesse fuerit, consilio et praesidio ad concordiam efficaciter intendatis, concordantes in eum quem nos ad utilitatem imperii cum Ecclesiae honestate merito coronare possimus, vel si forte per vos desiderata non posset concordia provenire, nostro vos saltem consilio vel arbitrio committatis, salva in omnibus tam libertate vestra quam imperii dignitate, cum neminem magis quam Romanum pontificem super hoc deceat vos mediatorem habere, [Col. 1034C] qui voluntatibus et rationibus intellectis, quid justum foret et utile provideret, vosque per auctoritatem coelitus sibi datam super juramentis exhibitis quoad famam et conscientiam liberaret, cum et negotium imperii ad nos principaliter et finaliter pertinere noscatur: principaliter quidem, quia per Romanam Ecclesiam fuit a Graecia pro ipsius specialiter defensione translatum; finaliter autem, quoniam etsi ab alio regni coronam recipiat, a nobis tamen coronam imperii recipit imperator. Monemus ergo universitatem vestram et exhortamur in Domino, et per apostolica vobis scripta mandamus, quatenus legatos ipsos vel eorum alterum in Teutoniam accedentem, et eumdem notarium [Col. 1034D] recipiatis hilariter et, sicut decet, honorifice pertractetis, ipsorum monita et consilia recipientes humiliter et inviolabiliter observantes. Nos enim eis dedimus in mandatis ut ad concordiam vestram et utilem ordinationem imperii prudenter et diligenter intendant.

Datum, ut supra.



XXXII. ILLUSTRI REGI OTTONI IN ROMANORUM IMPERATORE ELECTO.

Ut non solum dispositio rerum et temporum omnipotentem Dominum demonstraret, sed ipsa quasi conformitas operum et eventuum ad se invicem eumdem omnium fateretur auctorem, coelestibus Dominus terrestria conformavit, ut dum mirabili [Col. 1035A] quadam similitudine respondere viderimus ima summis, unum et eumdem factorem et actorem omnium cognoscamus. Ipse etenim licet sit magnus in magnis, ut mirabilis tamen etiam in minimis appareret, sicut circa mundi creationem et saeculorum initia duo magna luminaria in firmamento coeli constituit, unum quod illuminaret diem, alterum quod in tenebris radiaret, sic processu temporum ad firmamentum Ecclesiae, quae coeli nomine designatur, duas magnas instituit dignitates; prinam quae illuminet diem, id est, in spiritualibus spirituales informet et animas diabolica fraude deceptas a peccatorum catenis absolvat, cum ex privilegio sibi traditae potestatis quos ipsa ligat et solvit in terris, Deus ligatos habeat et solutos in coelis; alteram [Col. 1035B] quae in tenebris radiet, dum in haereticos mentis caecitate percussos et hostes fidei Christianae, quos nondum oriens ex alto respexit, Christi et Christianorum punit injuriam, et ad vindictam malefactorum, laudem vero bonorum, materialis gladii potestatem exercet. Unde sicut in eclipsi lunae tenebrae amplius tenebrescunt et majoris caliginis obscuritas invalescit, sic ex imperatoris defectu haereticorum vesania et violentia paganorum contra Catholicos et fideles perfidius et crudelius malitia multiplicata consurgunt. Hoc autem attendentes sollicite, ac volentes malis imminentibus obviare, circa provisionem imperii solliciti fuimus, sicut per frequentes litteras directas ad principes et legatos transmissos ad eos omnibus credimus patuisse; [Col. 1035C] in quo quantum celsitudini tuae duxerimus deferendum, et tu ipse novisti, et res perhibet testimonium veritati. Novimus enim qualiter inclytae recordationis Lotharius imperator proavus tuus Ecclesiae Romanae devotus exstiterit, qualiter pro defendendo ejus honore non solum semel sed et secundo vocatus accesserit, qualiter in ipsius subsidio finierit dies suos, qualiter avus et pater tuus ejus vestigiis inhaerentes praedecessoribus nostris exhibuerint se devotos, qualiter etiam Anglicana domus, ex qua ex parte matris es ortus, in devotione sedis apostolicae fere semper perstiterit et persistat, et ei tempore grandis persecutionis obsequium impenderit opportunum. In te igitur progenitorum tuorum [Col. 1035D] devotionem suscitare plenius et abundantius remunerare volentes, credimus, et quasi pro certo tenemus, quod non solum in ea te verum ostendes haeredem eorum et legitimum successorem, sed tanto ipsos in hoc praecedes amplius quanto te a nobis magis intelliges honoratum. Inspiret autem cordi tuo is qui corda principum habet in manu sua, et per quem reges regnant et principes obtinent principatum, ut affectum nostrum penses plenius per affectum quam nostro tibi explicemus vel explicare possimus affatu, et ea quae acta sunt hactenus et aguntur, et adhuc, dante Domino, per nos circa te agentur in posterum, fideliter in tuo corde reponas, et ita memoriae recommendes ut nec obliviosus videri valeas vel ingratus, sed ad apostolicae sedis [Col. 1036A] exaltationem et honorem potenter intendas, et ejus plene benevolentiam recognoscas, quae cum defecissent fere penitus vires tuae, in tua dilectione non tepuit, nec te deseruit in adversis, sed tandiu fovit donec juxta tuum te desiderium exaltaret. Nos enim serenitatem tuam in eo de consilio fratrum nostrorum honorare volentes ultra quod in saeculo saecularis princeps nequeat honorari, auctoritate Dei omnipotentis nobis in beato Petro collata te in regem recipimus, et regalem tibi praecipimus de caetero reverentiam et obedientiam exhiberi; praemissisque omnibus quae de jure sunt et consuetudine praemittenda, regiam magnificentiam ad suscipiendam Romani imperii coronam vocabimus, et eam tibi, dante Domino, humilitatis nostrae manibus solemniter conferemus. [Col. 1036B] Monemus igitur celsitudinem regiam et exhortamur in Domino quatenus spem tuam ponas in illo qui, reprobato Saule, David elegit in regem, et talem te studeas exhibere ut de te quoque dicere valeat: Inveni virum secundum cor meum. (I Reg., XIII; Act. XIII). Ad haec, venerabilem fratrem nostrum Praenestinum episcopum, apostolicae sedis legatum, etc., ut in praecedenti usque acceptum, quos pro negotiis tuis specialiter et principaliter duximus destinandos, benigne recipias et pertractes, et honorificentiam eis, sicut te decet et ipsos, impendas; dilectum quoque filium Aegidium acolythum nostrum, cujus fidem et sollicitudinem jam in pluribus es expertus, habeas propensius commendatum.

[Col. 1036C] Datum Laterani, Kal. Martii.



XXXIII. UNIVERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Etsi quidam imperatores Romani Ecclesiam in multis afflixerint, multi tamen eam in pluribus honorarunt, ita quod per devotionem et liberalitatem ipsorum magnifica beneficia novimus Ecclesiae provenisse. Unde non est aliquo modo credendum quod, sicut pestilentes aliqui mentiuntur volentes inter Ecclesiam et imperium immortalem discordiae materiam suscitare, ad depressionem intendamus imperii: per quod, si fuerit bene ordinatum, Ecclesiam non solum defendi credimus, sed etiam exaltari. Novimus etenim, et vos nostis, quod ejus provisio [Col. 1036D] principaliter et finaliter nos contingit: principaliter quidem, quia per Ecclesiam de Graecia pro ipsius specialiter fuit defensione translatum; finaliter autem, quoniam etsi alibi coronam regni accipiat, a nobis tamen imperator imperii recipit diadema in plenitudinem potestatis. Attendentes autem olim quantum dispendium ex defensoris defectu pateretur Ecclesia, quantumque detrimentum ex imperatoris carentia sentiret religio Christiana, licet exspectaverimus exspectantes si forte vos ipsi saniori usi consilio tantis malis finem imponere curaretis, vel ad divinum et nostrum saltem recurreretis auxilium, ut per Deum et nos, vestro studio mediante, tanta dissensio sopiretur, quia vos super hoc negligentes invenimus et remissos, ut nostrum exsequeremur [Col. 1037A] officium, vos per litteras nostras paterna curavimus sollicitudine commonere ut timorem Domini habentes prae oculis, et imperii zelantes honorem, ne vel annullaretur dignitas vel libertas deperiret ipsius, ad provisionem ipsius melius intendere curaretis, alioquin, quia mora trahebat periculum ad se grave, nos quod expedire sciremus utiliter procurantes, curaremus ei apostolicum impertiri favorem quem crederemus majoribus studiis et meritis adjuvari.

Cum autem nobis ad litteras istas, quas ad multos vestrum novimus pervenisse, nec verbo fuisset nec facto responsum, exspectavimus iterum donec audivimus quod per studium et sollicitudinem bonae memoriae Conradi archiepiscopi Maguntini a nostra [Col. 1037B] praesentia redeuntis fuerit procuratum ut quidam vestrum ad commune colloquium convenirent de provisione imperii tractaturi. Unde, ne videremur ab incoepto desistere, litteras nostras ad vos per proprium nuntium duximus destinandas, consilium nostrum vobis exponentes fideliter, et super iis quae necessaria videbantur diligentius instruentes. Caeterum cum nec per exspectationem diutinam, nec exhortationem honestam, nec instructionem plenariam fuerit discordiae prioris incommodum sequentis concordiae commoditate purgatum, ne quid ex contingentibus omittere videremur, venerabilem fratrem nostrum Praenestinum episcopum, apostolicae sedis legatum, virum religione [Col. 1037C] conspicuum, praeditum honestate, magnum Ecclesiae Dei membrum, quem inter caeteros fratres nostros specialis dilectionis brachiis amplexamur, et cum eo dilectum filium magistrum Philippum notarium nostrum, virum providum et discretum, nobis et fratribus nostris merito suae probitatis charum admodum et acceptum, ad partes vestras duximus destinandos, qui cum venerabili fratre nostro Octaviano Ostiensi episcopo, apostolicae sedis legato, primum locum post nos in Ecclesia Romana tenente, si tamen ipse a negotiis illis quibus tenebatur in regno Francorum se posset utiliter expedire, ad vos simul accederent, et ex parte nostra monerent salubriter et inducerent diligenter ut per vos ipsos cum eorum, si necesse foret, consilio et [Col. 1037D] praesidio ad concordiam intendere curaretis, vel si forte per vos desiderata non posset concordia provenire, nostro vos committeretis arbitrio vel consilio, salva in omnibus tam libertate vestra quam imperii dignitate, cum neminem magis quam Romanum pontificem mediatorem in hoc vos habere deceret, qui voluntatibus et rationibus intellectis provideret quod esset justum et utile, vosque per auctoritatem coelitus sibi datam super juramentis exhibitis quoad famam et conscientiam liberaret, et ad quem negotium imperii ex causis superius assignatis non est dubium pertinere. Caeterum quoniam hactenus nec exspectationis nostrae modestia, [Col. 1038A] nec exhortationis studium, nec consilii maturitas, nec instructionis discretio vos commovit, nec legatorum nostrorum usque adeo sollicitudo profecit ut vel per vos ipsos sepulta discordia, sicut vos saepe monuimus, concorditer ad provisionem intenderetis imperii, vel consilio aut arbitrio nostro committere vos velletis, cum dispendium Ecclesiae, quae diutius nec vult nec debet idoneo defensore carere, sustinere nolimus ulterius vel dissimulare jacturam populi Christiani, cum alteri de vestris electis favorem impendere non possimus propter excommunicationem publicam, perjurium manifestum, et vulgatam persecutionem quam progenitores ejus et ipse in apostolicam sedem et Ecclesias exercere nullatenus dubitarunt, propter insolentiam etiam quam [Col. 1038B] exercuerunt in principes et alios sibi subjectos, et ne libertas principum in imperatoris electione vilescat si non per electionem, sed successionem transferri a patribus in filios et in fratres a fratribus imperium videatur, consentire in alterum nos oportet.

[(21) 1Kb] Fuit enim nobilis vir Philippus dux Sueviae a bonae memoriae Coelestino papa praedecessore nostro propter invasionem et devastationem patrimonii beati Petri commonitione secundo praemissa publice ac solemniter excommunicationis sententia innodatus, cum in Tuscia moraretur: quod ipse postmodum recognovit, dum per nuntium suum ab ipso praedecessore nostro absolutionis beneficium postulavit, et postmodum a tunc Sutrino episcopo [Col. 1038C] [(22) 1Kb] , quem cum abbate Sancti Anastasii pro liberatione venerabilis fratris nostri Salernitani archiepiscopi miseramus, contra formam mandati nostri de facto solummodo, quia de jure non potuit, post suam electionem apud Warmatiam occulte se fecit absolvi. Unde patet quod fuerit excommunicatus electus, et videtur non immerito quod adhuc sit ex eadem causa excommunicationis sententia innodatus, cum praedictus episcopus eum auctoritate sua non posset absolvere, auctoritate vero nostrae delegationis nec plus nec aliter liceret hoc ipsi quam quod ei fuerat ab apostolica sede concessum. Ex eo etiam excommunicationis sententiae subjacere creditur manifeste quod cum perfidus Marcualdus, [Col. 1038D] Dei et Ecclesiae inimicus, cum universis fautoribus tam Teutonicis quam Latinis excommunicationis vulgatae vinculis suae iniquitatis meritis sit astrictus, sicut jam vobis per litteras nostras directas per P. judicem Placentinum ipsius Philippi nuntium intimasse meminimus, quas ad ipsius Philippi audientiam credimus pervenisse, ipse nihilominus, quamvis id non tantum ex relatione ipsius judicis, sed etiam per publicam famam ad notitiam ejus devenerit, eidem excommunicato non solum communicat, sed eum in malitia sua fovet, et per nuntios et litteras suas exacuit furorem ipsius ut charissimum in Christo filium nostrum Fridericum Siciliae regem [Col. 1039A] illustrem nepotem suum, quem jam haereditate paterna privavit, adhuc privet possessione materna. Idem etiam contra proprium juramentum, super quo nec consilium a sede apostolica requisivit, ambitionis vitio regnum sibi usurpare praesumpsit, non alium causa necessitatis in regem eligere. Quod utcunque tolerabilius videretur, cum super illo juramento sedes apostolica prius consuli debuisset, sicut et eam quidam consuluere prudenter, apud quam ex institutione divina plenitudo residet potestatis.

Nec valet ad plenam excusationem ipsius, si juramentum illud dicatur illicitum, cum nihilominus super eo nos prius consulere debuisset quam contra ipsum propria temeritate venire; illo praesertim [Col. 1039B] exemplo, quod cum Gabaonitae a filiis Israel per fraudem subripuerint juramentum, ipsi tamen, cognita fraude, noluerunt contra illud sua temeritate venire. Quod autem de genere persecutorum existat, vos non credimus dubitare, cum Henricus, qui primus imperium de genere hoc accepit, bonae memoriae Paschalem papam praedecessorem nostrum cum episcopis, cardinalibus et multis nobilibus Romanorum praesumpserit captivare. Fredericus autem pater ipsius Philippi contra felicis recordationis Alexandrum praedecessorem nostrum longo tempore schisma fovit [(23) 1Kb] . Henricus frater ipsius Philippi qualiter se habuerit circa interfectores sanctae memoriae [Col. 1039C] Alberti Leodiensis episcopi, quem ipse prius coegerat exsulare, ac Conradus, qui praedictum Ostiensem episcopum ceperat, satis nostis: qui etiam qualiter venerabilem fratrem nostrum Auximanum episcopum alapis caedi fecerit, et pilos de barba ejus avelli et tractari eum in pluribus inhoneste, qualiter quoque quosdam familiares Ecclesiae Romanae naso fecerit mutilari, qualiter praedictum Salernitanum archiepiscopum captivarit, et quosdam viros ecclesiasticos flammis torreri fecerit, quosdam vero vivos in mare submergi, ad vestram credimus audientiam pervenisse. Hae sunt paucae de multis injuriis personales quas apostolicae sedi circa viros ecclesiasticos irrogarunt. Reales autem injurias subticemus, quas ei circa possessiones ecclesiasticas intulerunt, ne [Col. 1039D] cui posset perverse intelligenti videri quod pro jure ac honore imperii defendendo injurias hujusmodi perpetrarint, cum nos jus et honorem imperii conservare velimus per omnia illibatum. Quod idem Philippus Ecclesiae persecutor exstiterit et existat, ex iis quae praemisimus satis patet. Quod pater et frater ejus vobis imposuerint grave jugum, vos ipsi perhibete testimonium veritati. Nam ut caetera taceamus, hoc solum quod vobis in substitutione imperatoris eligendi voluerint adimere facultatem, libertati et honori vestro non modicum derogarunt. Unde si, sicut olim patri filius, sic nunc immediate succederet frater fratri, videretur imperium non ex electione conferri, sed ex successione deberi.

[Col. 1040A] Nos igitur, quoniam duobus ad habendum simul imperium favere nec possumus nec debemus, nec credimus personae in imperio, sed imperio in persona potius providendum, quia etiam ad hoc dignior reputatur qui magis idoneus reperitur, ex causis praedictis, non amaritudinis sed rectitudinis zelo, sicut is novit qui renum est scrutator et cordium, personam Philippi, tanquam indignam quoad imperium praesertim hoc tempore obtinendum, penitus reprobamus, et juramenta quae ratione regni sunt ei praestita decernimus non servanda, non tam propter paternos vel fraternos excessus quam propriam ejus culpam. Quamvis non ignoremus dictum a Domino: Ego sum Deus zelotes, vindicans peccata patrum in filios usque in tertiam et quartam progeniem in iis qui [Col. 1040B] oderunt me (Exod. XX), id est in iis qui contra me paternum odium imitantur. Cum autem charissimus in Christo filius noster Otto vir sit industrius, providus et discretus, fortis et constans, et per se devotus existat Ecclesiae, ac descendat ex utraque parte de genere devotorum, cum etiam electus in regem, ubi debuit et a quo debuit fuerit coronatus, et ipse suae strenuitatis et probitatis meritis ad regendum et exaltandum imperium idoneus esse nullatenus dubitetur, nos auctoritate beati Petri et nostra eum in regem recepimus, et regalem ei praecepimus honorificentiam exhiberi, ipsumque ad coronam imperii, sicut decet, vocare curabimus et eam ipsi solemniter et honorifice ministerio nostro, Domino concedente, conferre. Monemus igitur [Col. 1040C] universitatem vestram et exhortamur in Domino et in remissionem vobis injungimus peccatorum quatenus ei de caetero sicut regi vestro in Romanorum imperatorem electo reverenter et humiliter deferatis, regalem ei honorificentiam et obedientiam impendentes. Si enim salubribus monitis et consiliis nostris, quae de corde puro et conscientia bona et fide non ficta procedunt, prudenter ac reverenter curaveritis acquiescere, nos cum eodem et pro eodem rege ad honorem et exaltationem imperii efficaciter intendemus, cum et ipse nobiscum pariter et pro nobis ad honorem et exaltationem Ecclesiae intendere debeat, ut speramus; ita quod, eo faciente, qui est Rex regum et Dominus dominantium, sacerdos [Col. 1040D] in aeternum secundum ordinem Melchisedech, regnum et sacerdotium diebus nostris mutuis subsidiis optatum recipient incrementum. Super primis etiam juramentis illud auctoritate apostolica statuemus quod ad purgandam et famam et conscientiam redundabit. Eis autem qui super hoc monitis, consiliis, et mandatis nostris humiliter acquieverint, super honoribus, dignitatibus et possessionibus suis apud praedictum regem et suos curabimus utiliter providere. Quod si etiam idem nobilis vir Philippus de plano acquiescere vellet, et Deo et Ecclesiae satisfacere competenter, paterna eum curaremus sollicitudine confovere et ad honorem et profectum ejus intendere diligenter.

[Col. 1041A] Datum, ut supra.

Scriptum est in eumdem modum eisdem, usque ne quid ex contingentibus omittere videamur, cum dispendium Ecclesiae, quae diutius nec valet, etc., usque in finem.

Scriptum est in eumdem fere modum ministerialibus.



XXXIV. ELECTO ET CAPITULO HILDESEMENSI.

Quantum gratiae et favoris vobis exhibuerit apostolica sedes non oportet nos litteris explicare, cum res ipsa testimonium perhibeat veritati. Unde tanto vos credimus faciliores et devotiores ad implendum nostrum beneplacitum invenire quanto magis benevolentiam nostram experti, de ipsa sumpsistis expressius argumentum. Cum ergo Ecclesiae Romanae [Col. 1041B] dispendium, quae diutius nec vult nec potest idoneo defensore carere, sustinere nolimus ulterius vel dissimulare jacturam tam imperii quam populi Christiani, cum etiam eorum utrique qui in Teutonia electi dicuntur favere ad obtinendum imperium non possimus, nec credamus tam personae in imperio quam imperio in persona idonea providendum, sitque reputandus ad hoc dignior qui magis idoneus reperitur, personam nobilis viri Philippi ducis Sueviae propter impedimenta patentia quoad imperium obtinendum, praesertim hoc tempore, penitus reprobamus, et juramenta quae ipsi ratione regni sunt praestita decernimus non servanda, et charissimum filium nostrum Ottonem, quem esse novimus virum industrium et prudentem, fortem et strenuum, in regem [Col. 1041C] recipimus, et regalem ei praecipimus ab omnibus honorificentiam exhiberi. Monemus igitur discretionem vestram et exhortamur in Domino, et per apostolica vobis scripta praecipiendo mandamus quatenus ipsi firmiter adhaerentes tanquam regi vestro in Romanorum imperatorem electo et a nobis, dante Domino, coronando, honorem et reverentiam impendatis et fideliter assistatis eidem, ac quoscunque poteritis ad favorem et fidelitatem ipsius verbo et opere prudenter et efficaciter inducatis. Cum enim gratum nobis fuerit et acceptum quidquid auxilii et favoris ei hactenus est impensum, de caetero grave nobis existeret et molestum si quis seipsi duceret opponendum aut ei fideliter non adesset.

[Col. 1041D] Datum, ut supra.

In eumdem fere modum scriptum est Saltzburgensi archiepiscopo.



XXXV. NOBILI VIRO ALBERTO COMITI DE THAISBURG.

Si nec simplex promissio quam viri nobiles et prudentes fecerint in re tam licita quam honesta revocari debeat, sed firmiter potius observari, ea multo magis est tenenda quae sub obtestatione divini nominis, Evangeliis coram positis, exhibetur, cum nemo in vanum debeat assumere nomen Dei. Gaudemus ergo quod charissimo in Christo filio nostro illustri regi Ottoni in Romanorum imperatorem [Col. 1042A] electo juramentum fidelitatis, sicut accepimus, praestitisti, et ei disposuisti fideliter et firmiter adhaerere. Sane cum Ecclesiae Romanae dispendium, quae diutius, etc., in eumdem fere modum ut supra, usque exhiberi. Monemus igitur nobilitatem tuam et exhortamur attentius, et per apostolica tibi scripta praecipiendo mandamus quatenus in ejusdem regis fidelitate fideliter et devote persistas, et ipsi de caetero regalem honorificentiam studeas exhibere, ad honorem et exaltationem ipsius per te ac tuos prudenter et potenter intendens, nonobstante juramento si quod duci praedicto ratione regni forsitan praestitisti, cum nos illud, eo reprobato, decreverimus non servandum.

Datum, ut supra.

[Col. 1042B] In eumdem modum R. comiti de Thavesburc. In eumdem modum nobili viro Langravio.



XXXVI. NOBILI VIRO COMITI DE VIANNA.

Exspectantes exspectavimus olim ut principes vel per seipsos imperio utiliter providerent, vel super eo saltem divinum et nostrum auxilium implorarent. Ne autem exspectando diutius dissimulare discordiam et dissimulando fovere forsitan videremur, eos ad concordiam per litteras nostras curavimus exhortari; ac postmodum, cum audissemus quod quidam eorum disposuerant ad commune colloquium convenire, consilium nostrum eis per proprium nuntium et litteras nostras fideliter duximus exponendum; [Col. 1042C] tandem quoque legatos nostros in Teutoniam destinantes, ipsos super utili provisione imperii mandavimus diligenter et efficaciter commoneri. Cum ergo Ecclesiae Romanae dispendium, etc., in eumdem modum ut in illa quae sic incipit [(24) 1Kb] : Quantum gratiae, usque exhiberi. Monemus ergo nobilitatem tuam et exhortamur in Domino et per apostolica tibi scripta praecipiendo mandamus quatenus ob reverentiam apostolicae sedis et nostram ipsi de caetero fideliter et constanter adhaerens et tanquam regi in Romanorum imperatorem electo et a nobis opportuno tempore, dante Domino, coronando reverentiam et honorem impendas, et nonobstante juramento, etc., in eumdem modum ut in [Col. 1042D] prima [(25) 1Kb] praecedenti, usque non servandum, per te ac tuos potenter et efficaciter intendas ad exaltationem ipsius, ut et nos pro tuae nobilitatis honore apud eum intendere merito debeamus.

Datum, ut supra.

In eumdem modum scriptum est comiti Hirsuto. In eumdem modum comiti de Zuanburc. In eumdem modum comiti de Salzburg. In eumdem modum comiti de Neojur. In eumdem modum comitibus de Spanahim. In eumdem modum Trevirensi archiepiscopo et suffraganeis ejus. In eumdem modum Salzburgensi archiepiscopo et suffraganeis ejus. In eumdem modum capitulo et suffraganeis Ecclesiae Maguntinae. [Col. 1043A] In eumdem modum Magdeburgensi archiepiscopo et suffraganeis ejus. In eumdem modum nobili viro duci Bernardo. In eumdem modum Adulfo comiti de Lovenburcb. In eumdem modum duci Bavariae.



XXXVII. NOBILI VIRO GUARNERO DE BOLLAND.

Gaudemus in Domino et in potentia virtutis ipsius, quae tibi et quibusdam aliis amicis et consanguineis tuis misericorditer inspiravit ut ab eo discederes cui nos coronam imperii, salva conscientia, imponere non possemus, et adhaereres illi quem nos intendimus honorare. Sane cum Romanae Ecclesiae dispendium, etc., ut in praecedenti usque in finem.

In eumdem modum Guttifredo de Appelstaim.



XXXVIII. MAGDEBURGENSI ARCHIEPISCOPO.
[Col. 1043B]

Licet charissimum in Christo filium nostrum illustrem regem Ottonem in Romanorum imperatorem electum sincera diligamus in Domino charitate, et ad honorem intendamus ipsius, Magdeburgensis tamen Ecclesiae incrementum nihilominus affectamus, et indemnitati ejus paterna volumus sollicitudine providere. Ne igitur promotio ejus eidem Ecclesiae sit damnosa, et tu metu damni a devotione ipsius et obsequio retraharis, nos pro eo et fratribus ejus de ipsorum voluntate promittimus quod super possessionibus et honoribus ejus in ipsius praejudicium nihil temere attentabunt. Quod si forsan contrarium praesumerent, nos contra eos apostolici favore subsidii Magdeburgensem Ecclesiam [Col. 1043C] juvaremus. Monemus igitur fraternitatem tuam et exhortamur attentius et per apostolica tibi scripta praecipiendo mandamus quatenus cum nos eidem Ecclesiae taliter providere velimus ut de caetero nobis humiliter deferas, et devote eidem regi fideliter et constanter adhaereas, regalem ei honorificentiam et devotionem impendens. Alioquin ex quo nos eum in regem recipimus, sicut per alias tibi litteras plenius intimamus, non possemus ei contra illos qui seipsi opponerent favorem apostolicum denegare, imo cogeremur in eos rigorem ecclesiasticum exercere.

Datum, etc.

In eumdem fere modum suffraganeis ejus. In eumdem fere modum nobili viro duci Bernardo. In eumdem [Col. 1043D] modum Adulfo comiti de Lovenbure. In eumdem modum duci Bavariae.



XXXIX. COLONIENSI ARCHIEPISCOPO.

Gaudere debes in Domino et nobis et Ecclesiae Romanae in actionibus assurgere gratiarum quod tuum et Coloniensis Ecclesiae judicium commendantes, reprobare quod reprobastis et quod approbastis curavimus approbare. Ecce etenim cum duobus favere ad obtinendum imperium non possimus, et cum non tam personae in imperio quam imperio in persona deceat provideri, sitque reputandus ad hoc dignior qui magis idoneus reperitur, persona nobilis viri Philippi ducis Sueviae propter impedimenta patentia reprobata, charissimum in Christo filium [Col. 1044A] nostrum Ottonem in regem recipimus, et regalem ei praecipimus ab omnibus obedientiam exhiberi. Monemus igitur fraternitatem tuam et exhortamur in Domino et per apostolica tibi scripta praecipiendo mandamus quatenus sicut hactenus, imo fortius quam hactenus in ejus de caetero dilectione ac devotione persistas, et ad honorem et profectum ipsius per te ac tuos efficaciter et potenter intendas, et quoscunque potes ad favorem ejus et fidelitatem inducas. Cum enim gratum nobis fuerit et acceptum si quid auxilii ac favoris ei hactenus est impensum, de caetero grave nobis existeret et molestum si quis seipsi duceret opponendum, cum imperii Romani nolimus ulterius sustinere jacturam, cujus ei disposuimus conferre coronam.

[Col. 1044B] Datum.

In eumdem fere modum suffraganeis Coloniensis Ecclesiae.



XL. NOBILI VIRO DUCI BRABANTIAE.

Gaudere debes in Domino, etc., usque gratiarum, quod tuam et aliorum principum charissimo in Christo filio nostro illustri regi Ottoni in Romanorum imperatorem electo faventium discretionem et industriam commendantes, reprobare quod reprobatis, etc., usque in finem.

In eumdem modum comiti Flandriae, duci de Limburg, comiti Hollandiae, comiti de Sen et fratri ejus, comiti de Aare, comiti de Hostade, comiti de [Col. 1044C] Bergh, comiti de Arnebergh, comiti de Arnesbergh, comiti de Thereneburgh, comiti de Uvolpia, comiti de Everstan, ita quod unicuique seorsim. In eumdem modum comitibus in Saxonia constitutis. In eumdem modum comitibus in Bruneswich.



XLI. HENRICO COMITI PALATINO RHENI.

Gaudere debes in Domino et in actionibus nobis assurgere gratiarum quod is cujus imperii non est finis, per nos, licet indignos vicarios suos, genus tuum exaltare disposuit, et de fructu ventris illustris memoriae Henrici ducis Saxoniae patris tui super sedem imperii stabilire. Quantum autem id ad gloriam tui nominis spectet et honoris tui pertineat incrementum satis intelligit tua nobilitas [Col. 1044D] per seipsam, cum excepto nomine imperatoriae dignitatis, caetera tibi et charissimo in Christo filio nostro illustri regi Ottoni, in Romanorum imperatorem electo, quem nos in regem recepimus, et regalem ei praecipimus honorificentiam exhiberi, communia sint futura. Cum igitur negotium ejus proprie proprium debeas reputare, nobilitatem tuam monemus et exhortamur in Domino et per apostolica tibi scripta mandamus quatenus ad honorem et exaltationem ejus, imo tuam in eo, viriliter et potenter intendas et ita promotionem ejus studeas procurare quod idem rex expertus in te fraternae devotionis affectum, fratrem se tibi debeat in omnibus in quibus cum eo Dominus misericordiam fecit exhibere. Sane cum hactenus, dum adhuc negotii ejus esset [Col. 1045A] finis incertus, viriliter pro eo steteris et cum eo, tanto de caetero ei fortius assistere ac favere teneris quanto de incremento ejus certior es effectus. Sic igitur nos in eo et ipsum in nobis studeas devote ac efficaciter honorare sicut a nobis et ipso in tuis desideras desiderabilibus exaudiri.

Datum.



XLII. PATRIARCHAE AQUILEGENSI.

Gratum gerimus et acceptum quod, sicut dilectus filius noster Gregorius tituli Sancti Vitalis presbyter cardinalis nobis exposuit, super facto imperii noluisti hactenus in partem alteram declinare, sed super eo disposuisti potius acquiescere consiliis nostris et monitis obedire, quod et tu prius nobis [Col. 1045B] per tuas litteras intimaras. Super quo fraternitatem tuam dignis in Domino laudibus commendamus et prosequimur actionibus gratiarum, cum id certum nobis sic tuae devotionis indicium et sinceritatis evidens argumentum. Sane cum Ecclesiae Romanae dispendium, etc.



XLIII. DUCI ZARINGIAE.

Meminimus nos olim tuae nobilitatis litteras recepisse, quibus nos monebas humiliter et efficaciter inducebas ne nobili viro Philippo duci Sueviae super facto imperii praestaremus assensum, cum genus ipsius tam Ecclesiam quam principes multipliciter fuerit persecutum. Nos autem ex iis intelleximus mentem tuam, videlicet quod etsi ei favere forsitan, [Col. 1045C] tum propter ejus potentiam, tum propter vicinitatem et alias circumstantias, videreris, ipsi tamen animo non favebas. Cum ergo nos, quia duobus ad imperium obtinendum favere non possumus, nec est tam personae in imperio quam imperio in persona providendum, quia etiam ad hoc dignior reputatur qui magis idoneus reperitur, personam praedicti ducis quoad imperium, praesertim hoc tempore, obtinendum penitus propter impedimenta patentia quae per litteras generales exprimimus reprobamus, sicut tu per tuas nos litteras monuisti, sic nobilitatem tuam rogamus, monemus, et exhortamur, et per apostolica scripta mandamus quatenus nonobstante juramento, si quod eidem duci ratione [Col. 1045D] regni forsitan praestitisti, cum nos illud, eo reprobato, decreverimus non servandum, de caetero charissimo in Christo filio nostro illustri regi Ottoni in Romanorum imperatorem electo et a nobis opportuno tempore, dante Domino, coronando fideliter et constanter adhaereas, et partem ejus viriliter et potenter studeas confovere; ita quod devotionem tuam possimus in Domino commendare, et ad honorem et profectum tuum et tuorum apud ipsum intendere merito debeamus. Sane si aliter, quod non credimus, ageres, videreris scripsisse nobis aliud quam sentires, et sic illudere voluisse: propter quod contemptum nostrum non possemus sub dissimulatione transire.

Datum.



XLIV. DUCI BOHEMIAE.
[Col. 1046A]

Etsi commendabilis in eo videaris quod ad honoris et dignitatis tuae profectum et augmentum intendis, reprehensibilis tamen appares ex eo quod ab eo imponi tibi petisti regium diadema qui nondum legitime dignitatem regiam est adeptus [(26) 1Kb] . Qualiter enim posset nobilis vir Philippus dux Sueviae conferre alii quod nondum ipse accepit, cum non colligantur de spinis uvae nec de tribulis ficus, nec sit facile sugere mel de petra vel oleum de saxo durissimo, tua nobilitas satis intelligit per seipsam. Licet autem quia duobus, etc., in eumdem modum ut in praecedenti usque reprobemus; volentes tamen honori tuo sollicitudine paterna consulere, nobilitatem [Col. 1046B] tuam monemus et exhortamur attentius et per apostolica tibi scripta mandamus ut charissimo in Christo filio nostro illustri regi Ottoni in Romanorum imperatorem electo et a nobis opportuno tempore, dante Domino, coronando fideliter et constanter adhaereas, et ab ipso imponi tibi postules regium diadema. Cum autem apostolica sedes post fundamentum illud de quo inquit Apostolus: Fundamentum positum est praeter quod aliud poni non potest, quod est Christus Jesus (I Cor. III), fundamentum totius Christianitatis existat, juxta illud Evangelii: Tu es Petrus, et super hanc petram aedificabo Ecclesiam meam (Matth. XVI), nos, qui, licet insufficientibus meritis, ad ejus sumus regimen evocati, procurabimus ex collata nobis plenitudine potestatis [Col. 1046C] ut quod factum fuit etiam posterorum tuorum temporibus obtineat firmitatem; eumdemque regem per venerabilem fratrem nostrum episcopum Praenestinum, apostolicae sedis legatum, virum scientia praeditum, conspicuum honestate, religione laudandum, quem inter caeteros fratres nostros specialis dilectionis brachiis amplexamur, et dilectum filium magistrum Philippum notarium nostrum, virum providum et discretum, nobis et fratribus nostris acceptum, duximus commonendum ut se tibi facilem et benevolum studeat exhibere: quod ex quanta benignitate procedat, industriae tuae relinquimus discernendum.

Datum, ut supra.



XLV. ARGENTINENSI EPISCOPO.
[Col. 1046D]

Certo jampridem experimento didicimus quod etsi nobili viro Philippo duci Sueviae quadam quasi necessitate coactus favere forsan videaris, charissimo tamen in Christo filio nostro illustri regi Ottoni in Romanorum imperatorem electo, et a nobis opportuno tempore, dante Domino, coronando interius mente faves, utpote cui te adhaesisse ab initio et fidelitatis juramentum intelleximus praestitisse. Quia vero necessitate cessante cessare debet pariter quod urgebat, fraternitatem tuam per apostolica scripta et exhortamur attentius et per scripta nostra praecipiendo mandamus quatenus cum nos, quia duobus, [Col. 1047A] etc, sicut supra, usque reprobemus, et praedictum Ottonem recipiamus in regem, nonobstante juramento, etc., usque non servandum, eidem regi publice non differas adhaerere ac fovere potenter et viriliter partem ejus. Alioquin, cum ei, sicut praediximus, fidelitatis praestiteris juramentum, si, quod non credimus, imo de quo nec etiam dubitamus, de caetero proprii fieres juramenti transgressor, in te procedere durius cogeremur.

Datum, ut supra.

In eumdem modum scriptum est Basiliensi episcopo, et nobili viro Alberto comiti de Thaisburc, et nobili viro R. comiti de Thavesburch, verbis competenter mutatis, ita quod unicuique seorsim.



XLVI. ARCHIEPISCOPIS, EPISCOPIS, PRIORIBUS, ABBATIBUS ET ALIIS ECCLESIARUM PRAELATIS.
[Col. 1047B]

Adversarius noster diabolus, qui tanquam leo rugiens circuit quaerens quem devoret, animarum profectibus invidens et saluti, ne unde ipse per vitium superbiae cecidit, homo per humilitatis meritum et opera pietatis ascendat, quae Dominus ad salvationem nostram potenter et mirabiliter operatur, quantum in eo est, dolose ac callide in materiam perditionis assumit, dum in agro Dominico zizania seminat, ne messis in manipulos tandem collecta recondatur in horrea, sed in fasciculos alligata cremetur. Habet enim mille nocendi modos, utpote qui mala suggerit, bona turbat, osculum simplicem [Col. 1047C] scandalizare nititur, et veritatis et sinceritatis azyma fermento malitiae ac nequitiae fermentare. Ecce siquidem cum Dominus noster terram nativitatis suae tradi permiserit in manibus Paganorum, ut fidei Christianae cultores peccatum suum saltem in poena cognoscerent, et inter flagella tandem a suis iniquitatibus poeniterent, haberentque materiam non solum praeterita expiandi delicta, sed causam etiam commutandi temporalia in aeterna et per martyrii palmam immarcescibilem promerendi coronam, inimicus homo ad solitae malignitatis versutiam se convertens, inter catholicos principes et populos Christianos discordiae materiam adinvenit, fraternas acies contra se invicem et bella commovens intestina; ut dum frater in fratrem, proximus [Col. 1047D] in amicum, et Christianus in Christianum leves niteretur injurias vindicare, oblivisceretur injuriae Jesu Christi, et sanguis Domino consecrandus, quo debuerant coelestia comparari, funderetur quasi daemonibus, et temporalibus perditis gehennae supplicium emeretur. Nos autem, quibus secundum Apostolum non est colluctatio adversus carnem et sanguinem, sed adversus principes et potestates, adversus mundi rectores tenebrarum harum, et quibus est fidelium Christi sollicitudo commissa, fraudibus versuti hostis, quantum concesserit Dominus, obviare volentes, sicut olim pro variis non tam Ecclesiae quam totius populi Christiani necessitatibus [Col. 1048A] fratres nostros ad varias et diversas direximus regiones, ut de agro Domini zizania quae homo superseminaverat inimicus avellerent, ne triticum, si cresceret, suffocarent; sic nunc venerabilem fratrem nostrum Praenestinum episcopum, apostolicae sedis legatum, etc., in eumdem modum ut in tertia [(27) 1Kb] praecedenti usque acceptum, principalius et specialius pro facto imperii, ex cujus divisione multa incommoda fere toti Christianitati provenisse noscuntur, de fratrum nostrorum consilio destinavimus, injuncto eidem episcopo plenae legationis officio, ut evellat quae evellenda cognoverit, et plantet quae ipsius viderit sollicitudo plantanda. Monemus igitur universitatem vestram et exhortamur attentius et per apostolica scripta praecipiendo mandamus quatenus [Col. 1048B] eum cum eodem notario sicut legatum apostolicae sedis, imo nos in eo recipientes humiliter et devote ac honorifice pertractantes, quae vel super negotio pro quo specialiter mittitur vel aliis inter vos statuenda duxerit vel etiam corrigenda, inviolabiliter observetis. Alioquin sententiam quam propter hoc tulerit in rebelles, ratam haberi volumus, et faciemus, auctore Domino, inviolabiliter observari.

Datum Laterani, ut supra.



XLVII. ILLUSTRI REGI FRANCORUM.

Cum te, tanquam Christianissimum principem, regem catholicum, et specialem filium, noverimus nobis et Ecclesiae Romanae devotum, utpote quem [Col. 1048C] devotionis affectus exhibendus apostolicae sedi jure sibi haereditario vendicavit, a progenitoribus tuis inclytae recordationis Francorum regibus, etsi successive per singulos, in te tamen totus et integer derivatus, qui hujus puritatis succum contrahis a radice, vellemus ut et tibi, sicut saepe jam scripsimus, plene mentis nostrae pateret arcanum; ut cum intelligeretur quod filialem reverentiam exhibes non ingratis, nobis fieres de devoto devotior, et piae intentionis propositum de die in diem in corde tuo radicaretur amplius, et in germen uberius prosiliret. Pro certo igitur noveris et habeas pro constanti quod inter caeteros reges et principes Christianos te specialis amoris praerogativa de corde puro, conscientia bona, et fide non ficta diligimus, et ad honorem, profectum, et [Col. 1048D] exaltationem tuam ardentius aspiramus. Unde ne vel levem etiam maculam in gloria tua poneres, si super ordinatione imperii Romani, quod ad nos principaliter et finaliter noscitur pertinere, ne dixerimus nostrae dispositioni resisteres, sed nostrae non sequereris beneplacitum voluntatis, et sic cum apostolica sede regnum Franciae non sentiret, cui super arduis negotiis semper adhaesit, licet multa et magna nobis et nostris fuerint utrinque promissa, nec ad munera tamen flecti potuimus nec ad preces induci ut alterutram partem praeter conscientiam tuam vellemus assumere, cum velimus tecum favere alteri et cum eodem tecum pariter praevalere. [Col. 1049A] Ut ergo serenitati tuae nostrae pateat dispositionis arcanum, noveris quod examinantes merita personarum, invenimus quod alterius promotio, [(28) 1Kb] praeter alias rationes sufficientes et validas quibus ejus debet promotio impediri, et quas venerabilis frater noster Octavianus Ostiensis episcopus, apostolicae sedis legatus, tibi poterit plenius explicare, nec nobis nec tibi nec regno tuo etiam expediret; cum si, quod absit! imperium obtineret, saltem occasione nepotis ad regnum Siciliae ardentius aspiraret, cum ad illud jam manifestis indiciis ardenter aspiret. Quod autem hujusmodi unio vel confusio potius non expediat regno tuo, satis intelligit regia serenitas per seipsam. Promotionem autem alterius ad honorem et commodum [Col. 1049B] regni tui credimus pertinere, cum inter eum et charissimum in Christo filium nostrum Ludovicum filium tuum affinitatis vinculum sit contractum, et inter te et charissimum in Christo filium nostrum Joannem, Anglorum regem illustrem, per Dei gratiam plenae pacis sit concordia reformata. Praeterea nos tam sumus certi de ipso quod pro formanda et servanda tecum concordia mandatis nostris et consiliis acquiescet; nec nos ut fidejussores, si necesse fuerit, inter te et ipsum constituere recusamus. Cum igitur negotium ipsum dilationem non capiat, cum nobis a plurimis detrahatur credentibus et dicentibus eis quod nos hujusmodi discordiam foveamus, cum jam te duxerimus [Col. 1049C] requirendum, nec duobus ad habendum simul imperium favere possimus, nec credamus tam personae in imperio quam imperio in persona, sicut expedit, providendum, disposuimus manifeste de caetero reprobare factum alterius propter multas rationabiles causas, et personam reliqui approbare. Monemus igitur serenitatem regiam et exhortamur attentius et consulimus bono zelo quatenus ea quae praedictus episcopus, apostolicae sedis legatus, qui ad honorem tuum et profectum intendit, tibi ex parte nostra proponet, audiat diligenter et exaudiat hilariter regia celsitudo, et monitis et consiliis ejus, imo nostris verius, acquiescat; et ut nobiscum, dante Domino, super instanti negotio valeas praevalere, teneas occultum, sicut de [Col. 1049D] tua discretione confidimus, quod super his regali magnificentiae duximus intimandum.

Datum, ut supra.



XLVIII. OSTIENSI EPISCOPO, APOSTOLICAE SEDIS LEGATO.

Gaudemus in Domino et tuae fraternitatis prudentiam commendamus quod ad ea feliciter consummanda quae vel tibi sunt a nobis injuncta, vel quae de beneplacito nostro procedere intelligis per reipsum, impendis studium diligens et operam efficacem. Accepimus siquidem ex litteris tuis quod licet charissimum in Christo filium nostrum Philippum Francorum regem illustrem super negotio [Col. 1050A] imperii primo inveneris nimis gravem, utpote qui per domum Anglicanam sibi multa evenisse gravamina recolebat, sperans tamen, tum eo quod nobis placere desiderat, tum quia tuis libenter consiliis acquiescit, tum etiam quia mediatores inter ipsum et alium bonos habes, quod ad nostrum beneplacitum inclinetur, si indemnitati ejus per cautelam nostrae providentiae consulatur. Unde per easdem litteras consulebas quod ipsi et tibi super hoc nostras litteras mitteremus. Quid igitur ipsi scribamus ex transcripto litterarum, quod tibi praesentibus mittimus interclusum, tuae poterit discretioni patere. Monemus igitur fraternitatem tuam et exhortamur attentius et per apostolica tibi scripta mandamus quatenus apud [Col. 1050B] regem ipsum interponas efficaciter partes tuas ut super hoc monitis nostris et consiliis acquiescat, cum sufficienter velimus ejus indemnitati cavere, et dispositionem nostram ad honorem, profectum et gloriam ejus pertinere credamus. Sane cum dispendium Ecclesiae, quae nec vult nec debet diutius idoneo defensore carere, sustinere non debeamus ulterius nec negligere incommoda populi Christiani, cum diu exspectaverimus, cum praemonuerimus principes, cum eis etiam consilium nostrum per proprium nuntium et litteras duxerimus exponendum, nec profecerimus apud ipsos, de communi consilio fratrum nostrorum statuimus quod per rescriptum litterarum directarum ad principes Alemanniae negotium [Col. 1050C] istud plenarie continentium plene poterit tuae discretioni patere, cum illud tibi mittamus praesentibus litteris interclusum. Quia vero per tuas nobis litteras intimasti ut si crederemus forsitan expedire, apostolicis tibi litteris mandaremus quod archiepiscopos et episcopos Alemanniae ad tuam praesentiam convocares, quatenus si animum regis ad nostrum posses desiderium inclinare, nostrum eis beneplacitum aperires, volumus et mandamus ut si a negotiis illis quae tibi exsequenda commisimus in regno Francorum utiliter te poteris expedire, cum venerabili fratre nostro Praenestino episcopo, apostolicae sedis legato ad partes Germaniarum accedas, cum eo juxta formam litterarum nostrarum pariter processurus, cum non videatur alius locus idoneus [Col. 1050D] in quo principes ad tuam deberes praesentiam convocare. Nolumus tamen ut hac occasione causas legationis injunctae negligenter omittas; cum etsi magna sint ista, illa tamen non debeant minima reputari. In omnibus autem occulte procedas et caute, sicut de tua fidelitate confidimus et speramus.

Datum.



XLIX. ILLUSTRI REGI ANGLORUM.

Quod promotio charissimi in Christo filii nostri illustris regis Ottonis, nepotis tui, in Romanorum imperatorem electi ad tuum pertineat incrementum, et exaltatio ejus tibi proveniat ad honorem, nullus [Col. 1051A] dubitat sanae mentis. Cum enim de domo descenderit Anglicana, et usque adeo te proxima linea consanguinitatis attingat ut etsi alios consanguineos habeas et propinquos, nullum tamen propinquiorem habere noscaris, ad promovendum negotium ejus tanto libentius deberes tam res exponere quam personam quanto genus tuum facilius magnificare potes in eo et per eum amplius extendere memoriam tui nominis et tibi perpetuae laudis titulos comparare. Nam etsi, quod non credimus, ingratitudinis vitio laboraret, nec vellet tuis meritis respondere, negari tamen non posset quin saltem honorem nominis participaretis ad invicem, dum et tu dicereris tanti principis patruus, et tantus princeps vocaretur ab omnibus nepos tuus, ut caetera taceamus ex [Col. 1051B] quibus tam tibi quam regno tuo et robur maximum et augmentum non modicum proveniret. Ne igitur debitum ei negare in derogationem tui nominis videaris cui teneris gratis etiam beneficia plurima liberaliter elargiri, rogamus serenitatem regiam et exhortamur in Domino quatenus pecuniam quam inclytae recordationis Richardus rex Anglorum, frater tuus, ipsi testamento legavit, pro tot et tantis necessitatibus, quae incumbunt eidem, nuntiis ejus tam hilariter quam celeriter largiaris.

Datum, ut supra.

Scriptum est Cantuariensi archiepiscopo ut inducat eum ad hoc.



L. REGI FRANCORUM.
[Col. 1051C]

Quanto major utilitas de concordia inter te et charissimum in Christo filium nostrum Ottonem regem, volente Domino, reformanda creditur proventura, tanto serenitatem regiam ad ea quae pacis sunt libentius invitamus. Caeterum magnitudinem tuam praesentibus litteris volumus reddere certiorem quod si pacis foedera inter vos divinitus fuerint stabilita, et ipse, quod absit! ab eis praesumeret resilire, nos eum ad observantiam pacis per censuram ecclesiasticam cogeremus. Quod ne in oblivionem deveniat, sub cautione praesentium pollicemur.

Datum Laterani, V Idus Junii.





LI. LITTERAE EPISCOPI PRAENESTINI DOMINO PAPAE.

[Col. 1051D] Beatitudinis vestrae mandatum devotione debita prosequentes, cum venissemus Trecas, periculorum eventus et viarum dispendia fere ubique passi, venerabilem fratrem nostrum dominum Ostiensem episcopum et magistrum Aegidium acolythum vestrum ibidem nos contigit invenisse. Quibus communicatis omnibus quae a vobis suscepimus in mandatis, de communi consilio magister Philippus et magister Aegidius cum vestris et nostris litteris praecesserunt locuturi cum rege pro facto Ecclesiae quod novistis et principibus ad certum locum et terminum evocandis. Nos vero cum in Galliae partibus exspectandum duceremus, domino Ostiensi similiter ad expediendum suae legationis officium secedente, donec a vobis et ab antedictis sociis nostris responsum [Col. 1052A] acciperemus, propter saepissimas inculcationes nuntiorum Ecclesiae Romanae, ne Gallicis nos quoque essemus oneri, coacti sumus versus Leodium festinare; ubi triduo commorantes, nuntios domini regis Ottonis et praedictorum sociorum nostrorum accepimus, nos litteris pariter et precibus urgentissime sollicitantes, ut, quia negotium nullam ulterius capiebat dilationem, et mora irrecuperabiliter apparebat damnosa, cum omni festinatione accelerare deberemus. Caeterum quia dominus Ostiensis huic negotio maxime necessarius erat, directis ad eum tam regis quam nostris et sociorum nostrorum litteris ut veniret, nos arrepto itinere apud Aquisgranum regi obviavimus congratulanti nimis de adventu nostro et cum devotione plurima se nobis offerenti: [Col. 1052B] cum quo ingressi Coloniam, principes quosdam ibidem die ipsis praefixa recepimus. Ad quosdam enim mandatum nostrum pervenire non potuit, quidam suscepto etiam mandato penitus accedere nequiverunt, et quidam venire noluerunt: et hoc eos noluisse deprehendimus, quia ne nostros reciperent nuntios, civitates et domus suas clausisse feruntur, Maguntinus praecipue, Spirensis, et Wamaciensis. Quidam praeterea nuntii super eodem negotio a quibusdam principibus directi, suspendio perierunt. Hoc etiam sanctitatem vestram latere non volumus, quod si negotium dilatum fuisset, quorumdam corda principum sic immutata videbantur quod in odium Romanae Ecclesiae tertium [Col. 1052C] procreassent, nec nobis hoc in principio ita patere potuit sicut postea ipsorum intentio est plenius per assiduam familiaritatem comperta. Quare accepto consilio ab his qui honorem Ecclesiae ac vestrum diligunt, in conspectu omnium qui convenerant litteras vestrae sanctitatis regi et de ipsius receptione et approbatione cunctis exhibuimus, et eum de caetero auctoritate vestra publice denuntiavimus regem Romanorum et semper Augustum, excommunicatis omnibus qui se ei ducerent opponendos. Quod utique tota quae aderat universitas gratanter accepit, et super eo Deo et providentiae vestrae benedictionum et gratiarum vota persolvit. Sane quia factum hoc necesse erat melius solidari, aliud colloquium apud Corbeiam indiximus: quo ad taxatum [Col. 1052D] terminum accedentes, coram iis qui ibidem convenerunt eodem modo processimus. Eos vero qui se absque rationabili causa jam tertio citati absentaverant sub poena suspensionis et excommunicationis iterum duximus evocandos: quos, si non venerint, aut mandato vestro non obediverint, secundum quod vobis placere noverimus, auctore Domino, puniemus. Eapropter ad factum hoc laudabiliter consummandum, cujus gloriosus finis etiam gloriam pariet Ecclesiae, nomenque vestrum continuabit in aevum, supplicamus celsitudini vestrae et quantum possumus suademus quatenus ad stabiliendum id quod factum est et feliciter expediendum quod restat, secundum quod providentiae vestrae melius visum fuerit, et praesentium latores, [Col. 1053A] de quorum discretione confidimus, frater Gub. monachus Cirterciensis, frater F. canonicus Mortariensis, nuntii nostri suggesserint, qui quod in litteris minus est verbo supplere poterunt, manum consilii et auxilii apponatis, et propositionibus adversae partis, si accesserit, intendere non dignemini; istud pro certo scientes, quia si soli ecclesiastici principes domino regi Ottoni a principio fideliter adhaesissent, vel adhuc eidem vellent viribus et animis adhaerere, nulla vel modica esset difficultas in ipsius progressu negotii, finisque desideratus nostris principiis et nostris laboribus arrideret. Hoc praeterea certum sit paternitati vestrae, dominum regem expositum esse fecisseque omnia quae imperastis, et facturum libenter singula quae vita sua comite sibi [Col. 1053B] duxeritis imperanda.





LII. LITTERAE MAGISTRI PHILIPPI NOTARII DOMINO PAPAE.

[(29) 1Kb] Post pronuntiationem excellentissimi domini Ottonis, Dei et vestra gratia illustris Romanorum regis semper Augusti, Coloniae in multorum praesentia solemniter celebratam, quia et nobis et domino Coloniensi episcopo ac aliis qui de consilio nostro erant videbantur quasi modicum profecisse, nisi matrimonii negotium, quod inter eumdem regem illustrem et nobilem virum ducem Brabantiae olim initiatum fuerat, per vigilantiam nostram et sollicitudinem compleretur, accessimus et dominus Praenestinus et ego apud Trajectum superius super Mosam, ubi multorum principum, comitum [Col. 1053C] baronum et nobilium ex remotis partibus multitudine congregata, pronuntiatio illa quae Coloniae solemniter facta fuerat, ibidem fuit fere solemnius repetita, et dispensatione praemissa, per juramenta nobilium ex utraque parte matrimonii fuit negotium confirmatum [(30) 1Kb] . Ex tunc autem praefatus dux, qui cum domino rege non aequis passibus ambulabat, ita per gratiam Dei et merita vestra fuit in dilectione ipsius et benevolentia solidatus ut et in filium suum regem ipsum assumpserit, et negotium imperii apud quoslibet esse proprium sub voce praeconia protestetur, dicens: Quicunque me diligit et meus esse voluerit consanguineus et amicus, in hujus mihi totis viribus articulo necessitatis assistat; ita quod ex hoc [Col. 1053D] de Los et Gelren comites, viri nobilissimi et potentes, qui nobis se manifestissime opponebant et partem Suevi totis viribus tuebantur, incontinenti ubi eis innotuit de hoc verbo, ad mandatum domini regis et beneplacitum sunt reversi. Fecit etiam praefatus dux edictum generale per totam terram suae jurisdictioni subjectam in quacunque domo duo, tres, quatuor, quinque aut sex homines essent, uno tantum relicto, reliqui secum egrederentur ad pugnam. Omnes etiam amicos suos et consanguineos invitavit ad bellum, ita quod, sicut publice dicitur, dominus rex tam cum duce quam cum domino Coloniensi et comite Palatino fratre suo, qui [Col. 1054A] in omnibus potior pars consilii regis et consilii nostri semper existit, et aliis episcopis, comitibus et magnatibus terrae in expeditionem producet centum millia armatorum; nec creditur quod eis aliquis resistere valeat, si duntaxat omnipotens Deus, a quo factum est istud, quod in oculis omnium est mirabile, Aegyptiorum illorum, Suevorum videlicet, castra respiciat et ea dejiciat in profundum, et partis dexterae justitiam, causam scilicet sacrosanctae Romanae Ecclesiae, tueatur. Nam de Suevo, ut verum fatear, sicut testis est Deus, mentio non habetur, nisi quod aliquando adscitis aliquibus episcopis, quos potest difficulter habere, Wormatiensi videlicet, Spirensi, et cancellario suo, lantgravio etiam, et quibusdam comitibus qui cum [Col. 1054B] eo non ambulant recto corde. Nam dux Bohemiae potior pars auxilii sui, et dominus Argentinensis, ac plures de superioribus nobiscum sunt per illius gratiam qui recte cuncta disponit. Conqueritur autem de vobis idem dux Sueviae et de Romana Ecclesia coram ipsis, dicens quod ea sola ratione invehimini contra ipsum, quia sine licentia vestra voluerit imperare, eos intelligere faciens quod ex hoc deperit libertas eorum, et nemo praeter voluntatem Romani pontificis poterit imperare. Sed, sicut per illos qui in consilio sunt ipsius frequenter accepimus, in nullo per Dei gratiam nec proficit nec profecit, nec potest exercitum congregare. Caeterum dominus Praenestinus et ego cum magistro Aegidio in itinere sumus Bingam, quae civitas est prope Maguntiam, [Col. 1054C] accedendi; ubi credimus Maguntinum, Warmaciensem, multos comites et barones ad mandata sacrosanctae Romanae Ecclesiae et ad vestrum et ad domini regis servitium facile per amicos nostros inducere; nec laborare desistimus, nec etiam desistemus donec negotium Ecclesiae et imperii, Deo propitio, feliciter consummetur. Quidquid autem profecerimus apud istos, processum etiam hujus negotii per ordinem cito per alias litteras vobis intimare curabo. Vestrum igitur est in Lombardiam honorabiles nuntios et litteras destinare; ut sicut in Alemannia, ita et ibi negotium Ecclesiae et imperii procuretur.





LIII. LITTERAE REGIS OTTONIS.
[Col. 1054D]

Reverendissimo in Christo Patri et domino charissimo INNOCENTIO, Dei gratia summo pontifici et universali papae, OTTO, eadem gratia Romanorum rex et semper Augustus, debitam devotionem et fidelem subjectionem.

Primitias nostrae promotionis et beneficia paternitatis vestrae mente sollicita recolentes, et attribuentes benignitatis vestrae beneficio totum quod dignitati aut viribus nostris accrevit vel in posterum accrescere poterit, tam devotas quam uberes sanctitati vestrae gratiarum referimus actiones, quia in boni principii proposito perseverare dignati estis et [Col. 1055A] illud per venerabilem patrem nostrum dominum Praenestinum episcopum laudabiliter consummare quod ad Deum tantum et ad prosecutionem mandati vestri, suo respectu habito, ita prudenter et circumspecte in iis quae legationis suae ministerio expedienda erant se gessit quod licet factum nostrum nimis implicitum in suo ingressu repererit, Deo et orationum vestrarum cooperante suffragio sic per opera studiorum suorum effecit quod promotionem nostram ex parte maxima solidavit. Et quia Maguntinus et Leodiensis electi, Siffridus videlicet et Hugo, nobis potissime necessarii videbantur, tum per se, tum per consanguineos suos, et quia factum nostrum omnino sine ipsorum conniventia turbationem timebat, apud eumdem Patrem nostrum [Col. 1055B] dominum Praenestinum effecimus quod Siffrido administrationem Ecclesiae Maguntinae concessit, et Hugoni spem bonam, de gratia vestra confisus, in sua electione donavit [(31) 1Kb] . Ne igitur quod bene incoepit paternitas vestra in nobis aliquo, quod absit! impedimento turbetur, et facta manuum vestrarum detrimentum patiantur, humiliter imploramus ut praefatis electis pro honore vestro et robore vestro, quod idem ipsum est, totum vestrum assensum et favorem apostolicum impertiri dignemini, sicque de nobis speciali plasmate Romanae matris Ecclesiae providere quod diadematis nostrae purpura totus orbis, auxiliante Deo, per vestrae miserationis gratiam se gaudeat insignitum. Nec miretur sanctitas [Col. 1055C] vestra si totam seriem facti praesenti paginae non inseruimus. In proximo enim, concedente Domino, qui vos plene super omnibus instruent, solemnes nuntios ad pedes vestros duximus destinandos.





LIV. LITTERAE EJUSDEM AD DOMINUM PAPAM.

Sanctitati vestrae praesentium insinuatione innotescat quod dilectus et fidelis noster Cameracensis electus de mandato vestro ad nostram accessit praesentiam, et de manu nostra regalia sua solemniter recepit. Quoniam autem et in aliis ipsum Romanae Ecclesiae fidelem esse cognovimus et devotum, paternitati vestrae pro ipso preces affectuosas porrigimus quatenus eum in justis petitionibus suis exaudire et negotia ipsius et Ecclesiae suae benigne dignemini [Col. 1055D] promovere. Ipsius etenim negotia tanquam et nostra propria reputamus, et promotionem ejus nobis credimus admodum profuturam.



LV. COLONIENSI ARCHIEPISCOPO.

Ex uno eodemque negotio te nobis et nos tibi credimus debitores, cum nos tuo deferentes honori plantam irrigaverimus quam plantaras, et tu irrigatam a nobis, sicut plantator diligens, diligenter studueris confovere, dante Domino incrementum. Multum Ecclesiae Romanae teneris ex eo quod ipsa, quasi judicium tuum sequens, reprobavit quod reprobaveras, et quod approbaveras approbavit, et [Col. 1056A] charissimum in Christo filium nostrum illustrem regem Ottonem in Romanorum imperatorem electum, et a te coronatum in regem, in imperatorem proposuit coronare; ut quod per te, faciente Domino, feliciter est incoeptum, per ipsam felicius consummetur. Nos ergo tuae fraternitati tenemur, quae voluntate nostra plenius intellecta, in suo proposito convalescens, tanto amplius in ejusdem regis dilectionem et devotionem exarsit quanto factum suum ex favore nostro intellexit amplius roborari. Cum ergo rex ipse tibi post Deum sui honoris primitias, nobis autem consummationem ascribere debeat et ascribat, ad exaltationem ipsius mutuum nobis auxilium exhibere tenemur, ut status ejus prosperitatis de die in diem suscipiat incrementum; ne [Col. 1056B] si respiceremus retro, quod absit! de levitate redargui merito deberemus, et illud evangelicum in nostrum saepius opprobrium legeretur: Hic homo coepit aedificare, et non potuit consummare (Luc. XIV). Quod si nobis persistentibus, sicut firmiter persistimus, in incoepto, tu ab aratro retraheres manum tuam, quod credere non valemus, tanto amplius ificurreres apostolicae sedis offensam et merereris districtione severiori feriri quanto turpius nobis videreris illudere voluisse, si contra id qualibet occasione venires ad quod nos saepius tam per litteras tuas quam nuntios induxisti. Credimus enim quod tu ipse in milite tuo proditionis vitium reputares, si is qui te induxisset ad arma, recederet ab [Col. 1056C] armato, et qui te praecessisset in hostem, et tibi procedendi causam et audaciam praestitisset, recederet in congressu, et terga verteret hoste viso. Haec autem non scribimus tanquam de te talia suspicemur, sed ut ex verbis nostris sumas materiam per quam alios, si qui forsan retro abire voluerint, increpare valeas vel potius revocare. Cum ergo in facto ipso usque adeo sit processum quod venerabilis frater noster episcopus Praenestinus, apostolicae sedis legatus, jam approbationem nostram in Teutonia publicavit, fraternitatem tuam monemus et exhortamur attentius et per apostolica tibi scripta mandamus atque praecipimus quatenus in bono proposito perseverans, non deficias, sed proficias potius, et ad honorem et exaltationem ejusdem [Col. 1056D] regis viriliter et potenter intendas, ut cum perseveraveris usque in finem, ex opere tuo fructum recipias et ex labore mercedem.

Cum enim propter favorem personae hactenus impensum eidem, non solum redditus tuos pro eo duxeris expendendos, sed thesaurum etiam Ecclesiae Coloniensis pro ipso curaveris obligare, et jam per Dei gratiam, tuo studio faciente, negotium ejus ad finem perducatur optatum, totis debes viribus imminere ut quod restat tam feliciter quam celeriter compleatur; quatenus sicut idem rex hactenus in necessitatibus suis auxilium est tam tuum quam Ecclesiae Coloniensis expertus, sic de caetero in utilitatibus [Col. 1057A] tuis et ejusdem Ecclesiae opem salutarem impendat, et tantis obsequiis digna studeat vicissitudine respondere. Tanto amplius fervere debes in dilectione regis ejusdem quanto nosti certius quod si, quod absit! dux Sueviae praevaleret, in te ac Coloniensem Ecclesiam et tuos consanguineos et vassallos effervesceret ira ejus, utpote quibus totam turbationem praeteritam imputans, suam in vos saevitiam saeviens exerceret. Nec te moveant maledicta quorumdam, qui nos asserunt libertatem electionis adimere principibus voluisse, cum libertati eorum detulerimus potius in hoc facto, et illaesam eam duxerimus conservandam. Non enim elegimus nos personam, sed electo ab eorum parte majori, qui vocem habere in imperatoris electione noscuntur, [Col. 1057B] et ubi debuit et a quo debuit coronato, favorem praestitimus et praestamus, cum apostolica sedes illum in imperatorem debeat coronare qui rite fuerit coronatus in regem. In eo quoque stamus pro principum libertate quod ei favorem penitus denegamus qui sibi jure successionis imperium nititur vindicare. Videretur enim imperium non ex principum electione conferri, sed sanguinis successione obtineri, si, prout olim patri filius, sic nunc fratri frater vel natus patri nullo succederet mediante. Frustra ergo bene facta depravant qui falso nos impugnare confingunt; quoniam defendimus potius libertatem, sicut facti evidentia manifestat. Nec desperent obedientiae filii, nec alii qualibet occasione [Col. 1057C] praesumant quod adversus Ecclesiam quaecunque possit maligna potentia praevalere, quae super firmam petram fundata consistit, eam videlicet de qua legitur: Petra autem erat Christus (I Cor. X). Nam, juxta verbum Apostoli, Fundamentum positum est praeter quod aliud poni non potest, quod est Christus Jesus (I Cor. III). Unde portae inferi non praevalebunt adversus eam, quoniam conteret Dominus omnem multitudinem se adversus Ecclesiam extollentem, nec saevire permittet virgam peccatorum super sortem justorum, sed in baculum arundineum hanc convertet, ut manum perforet innitentis. Praeterea non est Ecclesia in hoc sola. Imo praeter principes Alemanniae qui regi favent eidem, pene penitus tota Italia, quae non modica imperii pars [Col. 1057D] existit, nostrae prorsus est exposita voluntati, et alii multi principum nostrae super hoc sequuntur propositum voluntatis. Unde non est aliquatenus dubitandum quin perseveranti constantiae finem tribuat exoptatum. Volumus etiam ut quidquid idem legatus super hoc duxerit statuendum recipias humiliter et inviolabiliter studeas observare. Nos etenim sententiam quam rationabiliter tulerit in rebelles ratam habebimus, et faciemus, auctore Domino, inviolabiliter observari.

Datum Anagniae.



LVI. EPISCOPO PRAENESTINO APOSTOLICAE SEDIS LEGATO, MAGISTRO PHILIPPO NOTARIO, ET AEGIDIO ACOLYTHO NOSTRO.
[Col. 1058A]

Bonorum omnium largitori, licet exiles, tamen quas possumus gratiarum exsolvimus actiones, quod super negotio imperii affectum vobis tribuit mandatis apostolicis obsequendi, et effectum affectus pro parte tam magna benignus indulsit, et in manibus vestris nostrum dignatus est propositum prosperare. Sollicitudinem quoque ac diligentiam vestram in Domino commendamus quod nec parcendo rebus, nec indulgendo personis, injuncto vobis negotio promovendo diligenter et prudenter insistitis, iniquorum frustrantes consilium, et machinationes [Col. 1058B] vacuantes eorum. Gaudemus etiam et vestram prudentiam commendamus ex eo quod, tanquam cum Apostolo et abundare et penuriam pati sciretis [(32) 1Kb] , licet in quibusdam necessitas vos urgeret, esse tamen cuiquam oneri noluistis, ne aliqui propter onus forsitan vos vitarent, quos vobis sufficit ad honorem nostrum et charissimi in Christo filii nostri Ottonis regis illustris in Romanorum imperatorem electi juxta votum vestrum et nostrum pariter induxisse. Cum igitur ad publicationem super eodem negotio faciendam solemniter processeritis, districte vobis per apostolica scripta mandamus atque praecipimus quatenus efficaciter insistentes incoepto, principes qui regi favent eidem in dilectione ac [Col. 1058C] devotione ipsius fortius radicetis, et ad idem alios prudenter et efficaciter inducatis. Ut autem os iniqua loquentium penitus obstruatur, nec praevaleant maledicta quorumdam qui nos asserunt libertatem electionis adimere principibus voluisse, in auribus omnium verbis et scriptis saepius inculcetis quod libertati eorum in hoc facto detulimus, et illaesam eam duximus conservandam. Non enim nos personam elegimus, sed electo ab eorum parte majori, etc., ut in proxima praecedenti usque finem tribuat exoptatum. Instate igitur, sicut de vestra discretione confidimus; nec deficiatis in aliquo, sed proficiatis potius, sollicite procurantes ut quod, faciente Domino, est feliciter inchoatum, felicius consummetur. Vos vero mercedem vestri laboris in [Col. 1058D] Deo primum et in nobis ponite consequenter, qui meritis vestris, dante Domino, digna poterimus vicissitudine respondere. Ne autem vel retrahere manum ab aratro vel retro respicere vel ad propria negotio imperfecto redire necessitas vos compellat, si necesse fuerit, aliquam moderatam pecuniam pro expensis vestris mutuo recipere procuretis, quam nos congruo tempore persolvamus. In ferendis autem sententiis, praesertim excommunicationis et depositionis in magnas personas, cum non deceat nec expediat totam districtionem ecclesiasticam pariter exercere, vos volumus et mandamus cum multa procedere gravitate; non ut impunitam rebellium [Col. 1059A] contumaciam dimittatis, sed ut quod ligandum fuerit tanto ligetur fortius quanto nervus ad hoc fuerit fortior exquisitus. Quod autem de venerabili fratre nostro archiepiscopo Maguntino tu, frater episcope, secundam formam mandati nostri fecisti, gratum et ratum nos noveris habuisse. Ad hoc, quoniam Warmatiensis episcopus, sicut ex litteris tuae fraternitatis accepimus, in sua contumacia perseverat, volumus et mandamus ut nisi commonitus ad mandatum tuum redierit, canonicis Warmatiensibus ex parte nostra districte praecipias ut personam idoneam sibi eligant in pastorem. Dignum est enim ut qui temere in alienam Ecclesiam se intrusit, et adhuc ei non desinit incubare, propria juxta sanctiones canonicas spolietur. De caetero, [Col. 1059B] licet pro diversitate negotiorum vobis diverso modo scribamus, interdum severitate, lenitate nonnunquam, et mediocritate frequenter utentes, quia vos in cunctis cautos esse volumus et discretos, nolumus tamen ut de nostra benevolentia diffidatis, sed de gratiae nostrae plenitudine confidentes, ad honorem apostolicae sedis et nostrum de bono semper in melius procedere procuretis. Ut autem vos de iis quae circa nos geruntur prospere reddamus certiores, pro certo noveritis quod nobilis vir Walterus comes Brenensis cum aliis fidelibus nostris de perfido Diupuldo et Marcualdi fautoribus jam secundo mirabiliter, faciente Domino, triumphavit, primo in Terra Laboris, et in Apulia consequenter [Col. 1059C] [(33) 1Kb] ; et praeter strages hominum, hostium spolia, et recuperationes terrarum, multos cepit et magnos tam Teutonicos quam Latinos: ex quibus duos, quos tenet, exprimimus nominatim, Soffridum videlicet Diupuldi germanum, et Ottonem de Laviano, qui sanctae memoriae Albertum Leodiensem episcopum interfecit [(34) 1Kb] ; et cum jam quasi totum regnum citra Pharum nostrae pareat voluntati, comes ipse de mandato nostro contra Marcualdum triumphaturus, auctore Domino, in Siciliam transfretabit. De urbe quoque scire vos volumus quod eam per Dei gratiam ad beneplacitum nostrum habemus. Unde si praefatus rex et sibi faventes perseverare curaverint. speramus in Domino quod non solum superari non poterit, verum etiam penitus [Col. 1059D] praevalebit. Postremo vestrae discretioni mandamus ut sicut de nostra benignitate confiditis, omni gratia et timore postpositis, puram et plenam nobis scribatis, sive communiter sive specialiter scripseritis, veritatem, locum et tempus quo scribitis vestris litteris subscribentes ut, cum interdum quae prius fiunt nobis ultimo porrigantur, ex subscriptione hujusmodi quae priores et quae posteriores, et ubi datae fuerint, agnoscamus.

Datum Anagniae.



LVII. ILLUSTRI REGI OTTONI IN ROMANORUM REGEM ELECTO.

Non multum oportet mentis affectum oris officio explicare cum opera testimonium perhibent veritati, [Col. 1060A] et intentionem tanto expressius quanto verius manifestant. Unde cum quanta sinceritate in facto tuo duxerimus procedendum, quantam sollicitudinem et diligentiam in eo curaverimus adhibere, qualiter serenitati tuae non jam occulte sed publice faveamus, quantumque per favorem nostrum negotium tuum restauratum fuerit et etiam prosperatum, celsitudo regalis, sicut credimus, plenius est experta. In multis enim non exspectavimus preces tuas, sed eas saepius curavimus praevenire, ac ad exaltationem tuam nec pauca nec modica te tractavimus nesciente, de tua sinceritate sperantes quod ad honorem apostolicae sedis et nostrum, sicut catholicus princeps, intendes et exaltationem Ecclesiae totis viribus procurabis, utpote per quam [Col. 1060B] post Deum te intelligis exaltatum. Monemus igitur serenitatem tuam et exhortamur attentius quatenus principaliter et praecipue spem tuam ponas in eo qui deponit de sede potentes, et humiles, sicut beata Virgo testatur, exaltat; quoniam humilitatem tuam sua miseratione respiciet, et conteret inimici cervicem, et mittet auxilium de Sancto, et de Sion tuebitur causam tuam. In nobis quoque, qui vicem ejus, licet indigni, exercemus in terris, sine qualibet dubitatione confidas; quoniam ex quo coepimus, usque in finem auxilium tibi praestabimus et favorem, nec unquam reprobabimus, Domino concedente, quod semel noscimur approbasse. Nec aliquorum suggestio mentem tuam a suo statu dejiciat, [Col. 1060C] aut animum tuum non solum credere sed etiam suspicari compellat quod in facto suo velimus ab incoepto desistere vel exhibitum tibi hactenus subtrahere vel negare favorem. Absit enim ut quod inter primitias tuae promotionis non fecimus, nunc, cum negotium tuum roboratum est per Dei gratiam et favorem sedis apostolicae, faciamus, et plantam quam irrigare coepimus permittamus urere, cum ei Deus ex magna parte jam dederit incrementum. Sane ab initio nobilis vir dux Sueviae favorem Ecclesiae Romanae quaesivit, pro quo institit obtinendo, confidens pro certo quod si habere gratiam sedis apostolicae potuisset, non solummodo praevalere in eum, sed nec ante faciem ejus subsistere potuisses. Quia vero in facto tuo perseverantia opus habes, [Col. 1060D] quae in cunctis bonis operibus commendatur, oportet ut exhibeas te constantem, ne vel iniqui suggestione vel promissione perversa te molliant: quorum molimina contra te, si perstiteris fortiter, non poterunt praevalere. Principes etiam qui alteri parti favent sic debes ad tuam devotionem diligenter inducere ut eos qui tecum fuerant studeas tibi diligentius conservare. Caeterum licet in te strenuitatis virtutem plurimum commendemus, quia tamen audacia nonnunquam in principe solet esse damnosa si personam suam exponat improvide periculis et fortunae, sicut nuper fuisses expertus nisi tibi manus Domini astitisset, personae tuae sollicite studeas praecavere, nec usque adeo sis prodigus vitae tuae ut qui victoriam [Col. 1061A] velis morte mercari; cum noris, ut credimus, quod multi deficientibus viribus redierunt ad fraudes, et cum per potentiam nequeant, student saltem per nequitiam praevalere. Quamvis enim totum negotium tuum simul expedire non possis, non debes tamen usque adeo festinare ut personam tuam fortunae committas, sed exspectare potius ut qui coepit in te perficiat opus bonum, et qui honori tuo dedit principium, ipse quoque consummationem apponat. Quid autem pro te diversis scribamus personis tam ecclesiasticis quam mundanis, per ipsarum litterarum rescripta tuae poterit serenitati patere. Monemus vero celsitudinem tuam et propensius exhortamur quatenus senatui populoque Romano, rectoribus Lombardiae ac Tusciae, singulis etiam civitatibus et [Col. 1061B] baronibus, imo etiam archiepiscopis et episcopis, de tuo prospero statu frequenter litteras tuas studeas destinare, per quas eis bona promittas, et inimicorum tuorum confusionem exponas.

Datum Anagniae.



LVIII. TREVIRENSI ARCHIEPISCOPO ET SUFFRAGANEIS EJUS, ET UNIVERSO CLERO IN TREVIRENSI PROVINCIA CONSTITUTIS.

Etsi aegre tulerimus et moleste quod ex dissensione principum et imperium imperatore carebat et Ecclesia defensore, sustinuimus tamen diutius si principes ducti consilio saniori tam sibi quam universo populo Christiano melius providerent et sopita [Col. 1061C] discordia concordarent. Verum cum exspectatio nostra obesse potius quam prodesse imperio videretur, ad concordiam eos per nostras duximus litteras commonendos. Sed quia nec commonitio valuit apud ipsos, consilium tandem nostrum eis per nuntium et litteras nostras curavimus aperire. Caeterum quoniam nec consilio acquiescere curaverunt venerabilem fratrem nostrum Praenestinum episcopum, apostolicae sedis legatum, propter hoc praecipue in Teutoniam duximus destinandum: qui persona ducis Sueviae propter causas sufficientes et multiplices reprobata, nos consentire in charissimum in Christo filium nostrum Ottonem regem illustrem in Romanorum imperatorem electum publice nuntiavit. Cum ergo nos eum receperimus jam in regem et ad [Col. 1061D] coronam imperii congruo tempore disposuerimus evocare, universitati vestrae per apostolica scripta mandamus et in virtute obedientiae districte praecipimus quatenus ei de caetero adhaereatis fideliter et potenter et tam potenter quam viriliter assistatis, non obstante juramento si quod ratione regni praedicto duci forsitan praestitistis, cum nos illud, eo reprobato, decreverimus non servandum. Nec vos moveant, etc., in eumdem modum ut in littera praecedenti usque in finem. In eumdem modum Salzburgensi et suffraganeis ejus et universo clero in Salzburgensi provincia constitutis. In eumdem modum Magdeburgensi et suffraganeis ejus et universo clero in Magdeburgensi provincia constitutis. In eumdem modum Bremensi et suffraganeis ejus et [Col. 1062A] universo clero in Bremensi provincia constitutis. In eumdem modum suffraganeis et canonicis Ecclesiae Maguntinae et universo clero in Maguntina provincia constitutis.



LIX. PATEBURNENSI EPISCOPO.

Gratum gerimus et acceptum et tuae devotionis constantiam in Domino commendamus quod charissimo in Christo filio nostro illustri regi Ottoni in Romanorum imperatorem electo, quem nos recepimus jam in regem, et ad coronam imperii congruo tempore disposuimus evocare, fideliter et constanter adhaeres, et ei auxilium tribuis et favorem. Super hoc ergo devotionem tuam prosequentes actionibus gratiarum, fraternitatem tuam monemus et exhortamur [Col. 1062B] attentius et per apostolica tibi scripta mandamus quatenus eidem regi, nonobstante juramento si quod duci Sueviae ratione regni forsitan praestitisti, cum nos illud, eo reprobato, decreverimus non servandum, viriliter et potenter assistas et universos consanguineos et amicos tuos ad ejus fidelitatem inducas, ita quod ex hoc gratiam nostram plenius merearis; sciturus quod sicuti prius quam ipsum acceperimus in regem, gratum reputavimus et acceptum si quis ei fideliter adhaereret; de caetero, praesertim in viris ecclesiasticis, non dimitteremus inultum si quis se ipsi duceret opponendum. Non autem te moveant maledicta quorumdam, etc.

In eumdem modum episcopo Osnebruchensi, Monasteriensi, Trajectensi, Hildesemensi, Mindensi, [Col. 1062C] ita quod unicuique seorsim. In eumdem modum abbati Uverdensi, abbati Sancti Cornelii, abbati Promiensi et praeposito Bunnensi, ita quod unicuique seorsim. In eumdem fere modum Coloniensi archiepiscopo et suffraganeis ejus. In eumdem fere modum comiti Flandrensi ut episcopo Pateburnensi usque merearis. Non autem te moveant, etc. In eumdem modum comiti Namurcensi, duci de Lembure, comiti de Loen, de Wassemberc, Waleranno, comiti de Hostaden, comiti de Aire, comiti de Sain, comiti de Eppesteim, comiti de Tikenburc, comiti de Cessele, Hermanno de Lippe, comiti Hollandiae, comiti de Boren, comiti de Los, comiti de Techeburg, comiti de Montana, Gut. fratri venerabili Siffrido archiepiscopo [Col. 1062D] Maguntino. In eumdem modum nobili viro comiti de Viana, comiti de Arnesberc et comiti de Acen. ita quod unicuique seorsim.



LX. JOANNI ILLUSTRI ANGLORUM REGI.

Cum charissimus in Christo filius noster Philippus rex Francorum illustris non potuerit te absolvere a debito quo teneris inclyto regi Ottoni nepoti tuo in Romanorum imperatorem electo, quemadmodum nec ipse rex Otto te posset absolvere a debito quo teneris praefato regi Francorum, cum et ratio dictet et natura deposcat ut avunculus debeat subvenire nepoti, profecto juramentum quod eidem regi Francorum diceris praestitisse, ne videlicet subvenires praenominato regi nepoti tuo, debet illicitum [Col. 1063A] judicari. Nos igitur et tuae saluti et tuae utilitati paterna volentes sollicitudine providere, quia secundum prophetam debemus dissolvere colligationes impietatis et fasciculos deprimentes, juramentum hujusmodi, quantum ad hunc spectat articulum, tam a te quam ab iis qui pro te taliter juraverunt decernimus non servandum, serenitati tuae per apostolica scripta mandantes quatenus eo penitus nonobstante debitum illi subsidium et favorem impendas.





LXI. LITTERAE QUORUMDAM PRINCIPUM FAVENTIUM PARTI PHILIPPI.

Sanctissimo Patri ac domino INNOCENTIO sacrosanctae Romanae sedis summo et universali pontifici, [Col. 1063B] Dei gratia Madeburgensis, Bremensis archiepiscopi; Warmatiensis, Pataviensis, Ratisponensis, Constantiensis, Augustensis, Ekstadensis, Havelbergensis, Brandeburgensis, Misnensis, Nuemburgensis episcopi; Babenbergensis electus; Fuldensis, Herseveldensis, Campidonensis abbates, rex Bohemiae, dux Zaringiae et rector Burgundiae, dux Saxoniae, dux Austriae et Stiriae, dux Meraniae, Turingiae lantgravius, marchio Moraviae orientalis, Misensis, Brandeburgensis marchiones, de Orlamund, de Summersenberch, de Brenen, de Witin comites, salutem et debitam in Christo reverentiam.

Existimare non valet ratio, nec rudis simplicitas hoc potest credere, ut inde juris cujusque surgat [Col. 1063C] turbatio ubi juris soliditas permansit hactenus inconvulsa. Quis tam duri etiam tamque perversi sensus existimet ut inde emanet superstitio ubi quiescere debet sanctitas? Divina enim ordinatione, non humano judicio, pie et salubriter est provisum ut in urbe Romana, ubi olim erat caput superstitionis, illic quiesceret caput sanctitatis; et suppliciter omnibus est orandum ut ad extremitatem non retrahatur principium, ne omega dicatur revolasse ad alpha. Non ergo sacrosanctae Romanae sedis sanctitas et cuncta pie fovens paternitas hoc sentire ullo modo nos permittit, ea quae juri dissona et honestati contraria a domino Praenestino vestrae sanctitatis, ut ipse asserit, legato in Romanorum regis electione sunt indecenter nimium perpetrata, [Col. 1063D] ut de vestrae mirae prudentiae prodierint conscientia, nec sanctissimam sancti coetus cardinalium credimus huc convenientiam [(35) 1Kb] accessisse. Quis enim huic similem audivit audaciam? Quis verus accedere potest testis fore hactenus sic praesumptum, cum nec hoc testetur fabula, nec affirmet res gesta, nec cujusquam hoc codicis asseveret series? Ubinam legistis, o summi pontifices, ubi audistis, sancti patres, totius Ecclesiae cardinales, antecessores vestros vel eorum missos Romanorum regum se electionibus immiscuisse, sic ut vel electorum personam gererent, vel ut cognitores electionis vires [Col. 1064A] trutinarent? Respondendi instantiam vos credimus non habere. In Romanorum enim electione pontificum hoc erat imperiali diademati reservatum ut eam Romanorum imperatorum auctoritate non accommodata ullatenus fieri non liceret [(36) 1Kb] . Imperialis vero munificentia, quae cultum Dei semper ampliare studuit, et ejus Ecclesiam privilegiorum specialitate decorare curavit, hunc honoris titulum Dei Ecclesiae reverenter remisit: quod constitutio primi Henrici evidenter explanat, cujus series haec est: Ut nullus missorum nostrorum cujuscunque impeditionis argumentum in electione Romani pontificis componere audeat omnino prohibemus [(37) 1Kb] Si laicalis simplicitas bonum quod de jure habuit reverenter contempsit, sanctitas pontificalis ad bonum quod [Col. 1064B] nunquam habuit quomodo manum ponit? Sed cum vestrae sanctae curiae tanquam piae matris nos tangat opprobrium, cum ad Romani imperii simus ascripti titulum, ejus injuriam cogimur non tacere. Vobis ergo suprascriptorum principum cum dolore aperit universitas quod Praenestinus episcopus in Romanorum regis electione contra omnem juris ordinem se ingessit, nec videre possumus cujus personam inculpabiliter se gerat. Gerit enim vel personam electoris, vel personam cognitoris. Si electoris, quomodo quaesivit opportunitatem qualiter arbitris absentibus mendacio veritatem et crimine virtutem mutaret? Quomodo enim ea pars principum quam numerus ampliat, quam dignitas effert, injuste [Col. 1064C] nimium est contempta? Et si cognitoris, hanc gestare non potuit. Romanorum enim regis electio, si in se scissa fuerit, non est superior judex cujus ipsa sententia integranda, sed eligentium voluntate spontanea consuenda. Mediator enim Dei et hominum, homo Christus Jesus, actibus propriis et dignitatibus distinctis, officia potestatis utriusque discrevit; ut et Deo militans, minime se negotiis implicaret saecularibus, ac vicissim non ille rebus divinis praesidere videretur qui esset negotiis saecularibus implicatus. Sed si vos judicem confitemini, factum hoc excusationem habere non potest. Vestrum enim in vos possumus exerere gladium; quia absente alia parte, sententia a judice dicta nullam habeat firmitatem. [(38) 1Kb] Quid ergo praedicti Praenestini sententia in [Col. 1064D] Ottone firmare potuit, cum nihil ante in eo factum sit? Nam quid erit aut quas vires habere poterit quod ab iis fit quos tenuior compescit numerus, quos minor comitatur auctoritas, quod partis alterius reddit absentia vitiosum? Contra eum ergo qui talia operatus est minus decentia vester se rigor exerceat, sit in eum tamen pie saeviens disciplina. Vobis enim, Pater sanctissime, insinuare decrevimus quia electionis nostrae vota in serenissimum dominum nostrum Philippum Romanorum regem et semper Augustum una voce, uno consensu contulimus, hoc spondentes, hoc firmiter promittentes, quod a vestra [Col. 1065A] et Romanae sedis obedientia non recedet, et cum Deo et vobis sua devotio reddet acceptum, et filialis eum timor imbuet, et defensoris eum strenuitas commendabit. Unde petimus ut veniente tempore et loco, sicut vestri officii est, unctionis ipsi beneficium non negetis.



LXII. NOBILI VIRO DUCI ZARINGIAE.

[(39) 1Kb] Venerabilem fratrem nostrum Salzburgensem archiepiscopum, et dilectum filium abbatem de Salem et nobilem virum marchionem orientalem quorumdam principum nuntios ad sedem apostolicam destinatos benigne recepimus, et eis benevolam duximus audientiam indulgendam. Litteras quoque quas per eos quidam nobiles principes destinarunt [Col. 1065B] diligenter perlegi fecimus, et quae continebantur in eis notavimus universa. Inter caetera vero quae dicti principes per easdem nobis litteras intimarunt, hac praecipue objectione sunt usi, dicentes quod venerabilis frater noster Praenestinus episcopus, apostolicae sedis legatus, aut electoris gessit aut cognitoris personam; si electoris, in alienam messem miserat falcem suam, et electioni se ingerens, principum derogaverat dignitati; si cognitoris, absente altera partium videtur perperam processisse, cum citata non fuerit, et ideo non debuerit contumax judicari. Verum nos, qui secundum apostolicae servitutis officium sumus singulis in justitia debitores, sicut justitiam nostram ab aliis nolumus usurpari, sic jus principum nobis nolumus vindicare. [Col. 1065C] Unde illis principibus jus et potestatem eligendi regem, in imperatorem postmodum promovendum, recognoscimus, ut debemus, ad quos de jure ac antiqua consuetudine noscitur pertinere; praesertim cum ad eos jus et potestas hujusmodi ab apostolica sede pervenerit, quae Romanum imperium in persona magnifici Caroli a Graecis transtulit in Germanos. Sed et principes recognoscere debent, et utique recognoscunt quod jus et auctoritas examinandi personam electam in regem et promovendam in imperium ad nos spectat, qui eam inungimus, consecramus et coronamus. Est enim regulariter et generaliter observatum, ut ad eum examinatio personae pertineat, ad quem impositio manus [Col. 1065D] spectat. Nunquid enim si principes, non solum in discordia, sed etiam in concordia sacrilegum quemcunque vel excommunicatum in regem, tyrannum vel fatuum, haereticum eligerent aut paganum, nos inungere, consecrare ac coronare hominem hujusmodi deberemus? Absit omnino!

Objectioni ergo principum respondentes asserimus quod legatus noster episcopus Praenestinus nec electoris gessit personam, juxta quod nobis per litteras suas quidam principum opponebant, utpote qui nec fecit aliquem eligi nec elegit, et sic electioni nequaquam se ingessit; nec cognitoris personam exhibuit, cum neutrius electionem, quoad factum eligentium, [Col. 1066A] confirmandam duxerit aut etiam infirmandam; et sic jus sibi principum nullatenus usurpavit, aut venit contra illud. Exercuit autem denuntiatoris officium; quia personam ducis ejusdem denuntiavit indignam, et personam regis ipsius denuntiavit idoneam quoad imperium obtinendum, non tam propter studia eligentium quam propter merita electorum; quamvis plures ex illis qui eligendi regem in imperatorem promovendum de jure ac consuetudine obtinent potestatem consensisse perhibeantur in ipsum regem Ottonem, et ex eo quod fautores Philippi, absentibus aliis et contemptis, ipsum eligere praesumpserunt, pateat eos perperam processisse; cum explorati sit juris quod electioni plus contemptus unius quam contradictio multorum obsistat. [Col. 1066B] Unde quia privilegium meruerunt amittere qui permissa sibi abusi sunt potestate, videri non immerito potest quod, injuria hujusmodi nonobstante, caeteri uti potuerint jure suo. Et quoniam dux praedictus nec ubi debuit nec a quo debuit coronam et unctionem accepit, memoratus vero rex et ubi debuit, videlicet Aquisgrani, et a quo debuit, scilicet a venerabili fratre nostro Coloniensi archiepiscopo, recepit utrumque, nos utique non Philippum, sed Ottonem reputamus et nominamus regem, justitia exigente. In reprobatione vero praefati Philippi ducis Sueviae, propter manifesta impedimenta personae, non accusatione sed condemnatione potius fuit opus, quia non accusatione sed condemnatione indigent manifesta. Quod autem, cum in electione [Col. 1066C] vota principum dividuntur, post admonitionem et exspectationem alteri partium favere possimus, maxime postquam a nobis unctio, consecratio et coronatio postulantur, sicut utraque pars a nobis multoties postulavit, ex jure patet pariter et exemplo. Nunquid enim si principes admoniti et exspectati vel non poterint vel noluerint convenire, apostolica sedes advocato et defensore carebit, eorumque culpa ipsi redundabit in poenam? Sciunt autem principes, et tua nobilitas non ignorat quod cum Lotharius et Conradus in discordia fuissent electi, Romanus pontifex Lotharium coronavit, et imperium obtinuit coronatus, eodem Conrado tunc demum ad ejus gratiam redeunte.

[Col. 1066D] Nos ergo per nuntios principum memoratos eos duximus commonendos ut, sicut nos a juris ipsorum cessamus injuria, sic ipsi contra jus nostrum se nequaquam injuriosos ostendant, sed a praefato duce justo quidem a nobis judicio reprobato recedant, et praefato regi Ottoni non abnuant adhaerere; nisi tunc demum contra personam vel factum legitimum quid ab eis objectum fuerit et ostensum. Sunt enim notoria impedimenta ducis Sueviae, scilicet excommunicatio publica, perjurium manifestum, et persecutio divulgata, quam progenitores ejus et ipse praesumpserunt in apostolicam sedem et alias Ecclesias exercere [Col. 1067A] [(40) 1Kb] . Fuit enim a bonae memoriae Coelestino papa praedecessore nostro propter invasionem et devastationem patrimonii beati Petri, commonitione saepe praemissa, publice ac solemniter excommunicationis vinculo innodatus, cum in Tuscia moraretur: quod ipse postmodum recognovit, dum per nuntium suum ab ipso praedecessore nostro absolutionis beneficium postulavit, et postmodum a tunc Sutrino episcopo, quem cum abbate Sancti Anastasii pro liberatione venerabilis fratris nostri Salernitani archiepiscopi nos in Teutoniam miseramus, contra formam mandati nostri de facto solummodo, quia de jure non potuit, post suam electionem apud Warmatiam occulte se fecit absolvi. Unde patet quod fuerit excommunicatus electus, etc., ut supra in [Col. 1067B] eumdem modum quo scriptum est principibus Alemanniae, usque sua temeritate venire. Utrum vero dictum juramentum licitum fuerit an illicitum, et ideo servandum an non servandum exstiterit, nemo sane mentis ignorat ad nostrum judicium pertinere. Quod autem Philippus de genere persecutorum existat, principes non credimus dubitare, cum Henricus, etc., in eumdem fere modum ut superius dictum est, usque vivos in mare submergi, ad tuam et aliorum principum credimus audientiam pervenisse.

Insuper, si supradictus dux, quod absit! imperium obtineret, libertas principum in electione periret, et imperii obtinendi de caetero caeteris fiducia tolleretur. Nam si prout olim Fredericus Conrado [Col. 1067C] et Henricus postmodum Frederico, sic nunc vel Fredericus Philippo vel Philippus Henrico succederet, videretur imperium non ex electione sed ex successione deberi. Praeterea cum multi principum ex imperio aeque sint nobiles et potentes, in eorum praejudicium redundaret, si nonnisi de domo ducum Sueviae videretur aliquis ad imperium assumendus. Cum ergo nos flecti a nostro proposito nulla penitus occasione possimus, sed in eo potius firmissime persistamus, et tu nobis saepe per litteras tuas duxeris suggerendum ut eidem duci nullatenus faveremus, nobilitatem tuam monemus et exhortamur in Domino et per apostolica scripta mandamus quatenus, sicut de gratia nostra confidis, et nos de tua devotione speramus, de caetero a praefato duce Philippo [Col. 1067D] recedas omnino, nonobstante juramento si quod ei ratione regni fecisti, cum eo quantum ad obtinendum imperium reprobato, juramentum hujusmodi non debeat observari. Praedicto vero regi Ottoni, quem nos, concedente Domino, ad coronam imperii disponimus evocare, patenter adhaereas et potenter, ut cum ei ad commonitionem nostram adhaeseris, inter primos gratiam et benevolentiam ejus obtinere praecipue merearis: ad quod nos pro tuae nobilitatis amore dabimus operam efficacem.

Datum Laterani.





LXIII. LITTERAE REGIS FRANCORUM AD DOMINUM PAPAM.
[Col. 1068A]

Sanctissimo Patri et domino INNOCENTIO Dei gratia supremo pontifici, PHILIPPUS, eadem gratia Francorum rex, salutem et tam debitam quam devotam in Christo reverentiam.

Miramur plurimum ex eo quod vos regem Ottonem, qui, sicut vestra novit Paternitas, minus legitime electus est, tam per nuntios quam per legatos vestros modis omnibus in imperatorem nitimini promovere; praesertim cum ipse et omne genus suum regno Francorum manifesti semper exstiterint inimici. Praeterea mirandum est quod, cum pluries nobis per litteras vestras mandaveritis quod vos et honorem nostrum nec non et regni nostri [Col. 1068B] proficuum plurimum affectetis, vos hominem et ejus sequaces nobis et regno nostro inimicos super caput nostrum nitimini imponere et in imperium promovere, quamvis regnum Franciae id erga sanctitatem vestram vel Ecclesiam Romanam nunquam meruerit. Verumtamen vestra noscat sanctitas quod hujusmodi promotio, quam non considerata ratione intenditis facere, non tantum in injuriam regni Francorum, verum etiam in omnium regum catholicorum ignominiam noscitur redundare. Praeterea gravamina quae vos nobis irrogastis aequanimiter sustinuimus; ista vero quae ad detrimentum honoris nostri et regni nostri exhaeredationem manifeste imminere videmus, nullatenus pateremur. Quod si [Col. 1068C] in hujusmodi proposito vestro volueritis perseverare, nos ad id competens consilium pro loco et tempore curabimus adhibere. Insuper multoties vobis mandavimus et adhuc mandamus quod si forte de rege Philippo timetis ne aliquid contra Romanam Ecclesiam velit in posterum machinari, si ipsum in imperatorem contigerit promoveri, sciatis quod nos de nobis et de ipso et pro ipso vobis competentem cautionem super istis parati sumus praestare. Quod si nostro consilio super iis nollet acquiescere, auxilium nostrum et consilium eidem Philippo penitus denegaremus, imo potius ei nocumentum inferremus. Super praedictis autem charissimo consanguineo nostro marchioni Montisferrati ex parte nostra indubitanter credatis.



LXIV. PHILIPPO ILLUSTRI REGI FRANCORUM.
[Col. 1068D]

Recepimus litteras quas regia nobis serenitas destinavit solitae benignitatis affectu, et diligenter notavimus quid dilectus filius nobilis vir marchio Montisferrati ex parte tua nobis proposuit viva voce. Miramur autem non modicum et turbamur quod unquam de nobis regia serenitas cogitavit quod super caput ejus et regni Francorum vellemus imponere hominem inimicum, cum quatumcunque charissimum in Christo filium nostrum illustrem regem Ottonem in Romanorum imperatorem electum in Domino diligamus, quantumcunque ad exaltationem [Col. 1069A] intendamus imperii, plus tamen circa te nostrae vigeat dilectionis affectus et incrementum regni Francorum ardentius affectemus, maxime te regnante, quem scimus in devotione sedis apostolicae solidatum, utpote in qua illustris memoriae Ludovico regi Francorum patri tuo haereditario jure velut in regno succedis. Unde inter caeteros reges catholicos et principes Christianos serenitatem tuam praerogativa dilectionis amplectimur, et ad ea quae honorem tuum et incrementum regni Francorum respiciunt propensius aspiramus; utpote in cujus exaltatione exaltari credimus apostolicam sedem, et in cujus depressione, quod absit! ipsam deprimi crederemus. Quod autem personam nobilis viri Philippi ducis Sueviae reprobandam [Col. 1069B] duximus quoad imperium obtinendum, regalis excellentia non miretur, cum impedimenta eidem obstantia sint quasi omnibus manifesta, et nulla possint tergiversatione celari, videlicet excommunicatio publica, perjurium manifestum et persecutio divulgata quam progenitores ejus et ipse praesumpserunt in apostolicam sedem et alias Ecclesias exercere. Fuit enim, etc., in eumdem modum ut in ea quae scribitur duci Zaringiae, usque [(41) 1Kb] pervenisse. Ipse quoque Philippus degenerare se credens si minus perperam ageret quam egerant patres ejus et ejus mensuram in malitia non impleret, in apostolicae sedis persecutione suae promotionis primitias exsecravit, dum terra illa quam pater ejus et frater [Col. 1069C] occupaverant non contentus, ad aliud patrimonium beati Petri, quod pacifice praedecessores nostri possederant, manus violentas extendit, et ducem Sueviae ac Campaniae scribere se praesumpsit, asserens quod usque ad portas urbis, ita quod in Trans Tiberim etiam, ducatus acceperat potestatem. Unde propter hoc a praedicto praedecessore nostro post frequentem commonitionem fuit excommunicationis sententia innodatus. Qualiter igitur Ecclesiam Romanam defenderet qui in ejus delectatur offensa? Qualiter eam tueretur ab aliis qui a seipso eam noluit esse tutam? Praeterea si dux ipse, quod absit, imperium obtineret, etc., in eumdem modum ut duci Zaringiae, usque assumendus. Caeterum regiae celsitudinis litterae continebant quod ne quid contra Romanam Ecclesiam [Col. 1069D] Philippus machinaretur in posterum, de te pariter et de ipso et pro ipso etiam nobis paratus eras competenti cautione cavere. Sed qualiter illius possemus credere cautioni qui eorum tam moribus quam sanguine se exhibet successorem qui cautiones per se ipsos interdum et per principes suos praedecessoribus nostris aliquando praestitas non servarunt, nisi forte cum opportunitatem non habuere nocendi?

Quod autem eidem regi Ottoni favorem nostrum et apostolicae sedis gratiam praestitimus et praestamus, ea praecipue factum noveris ratione quod cum duo simul imperatores esse non possint, et reprobato [Col. 1070A] praedicto duce Sueviae, per nos creare tertium non possemus, personam regis ejusdem ad reprimendam reprobati malitiam nos opportuit approbare, tutius reputantes ante tempus occurrere quam remedium post causam quaerere vulneratam. In approbatione vero, imo ante approbationem regis ipsius, tam regiae serenitatis quam regni Francorum memores nos noveris exstitisse, cum ab eo tam per scripturam suam quam per proprium juramentum sufficientem receperimus cautionem ut super facto tuo consiliis nostris et monitis acquiescat. Praeterea cum charissimo in Christo filio nostro Ludovico primogenito tuo, qui in regnum tibi, Domino faciente, succedet, proximae affinitatis vinculo sit astrictus, et multis principibus tam consanguineis quam affinibus tuis [Col. 1070B] tum consanguinitate tum affinitate conjunctus existat, promotionem ejus regno Francorum credimus expedire. Nec est de facili praesumendum quod pro charissimo in Christo filio nostro Joanne rege Anglorum illustri celsitudini regiae aliquando se opponat, cum in suis necessitatibus eum sibi non senserit adjutorem, quare teneatur eum contra celsitudinem tuam in suis negotiis adjuvare, praesertim ex quo favore tuo senserit se juvari. Verum praeter alias cautiones quas poteris ab illo recipere, Ecclesia Romana tam te quam regnum tuum semper faciet ab ipso securum, et ei, si, quod non credimus, malignari forte praesumpserit, juxta officii nostri debitum se opponet. Usque adeo enim regni Francorum [Col. 1070C] diligimus libertatem ut non solummodo contra eum, sed contra omnem hominem qui illud molestare praesumeret, pro ejus immunitate staremus et ejus defenderemus pro viribus dignitatem. Rogamus igitur serenitatem regiam et exhortamur in Domino, et quasi pro munere postulamus quod cum praedicto rege Ottone amicitias statuas et firmes foedera verae pacis, ut ex favore tuo videatur tandem victoriam assecutus. Consideret apud se celsitudo regalis et deliberet cum viris prudentibus et discretis utrum honestati ac utilitati tuae debeat expedire ut ei contra Romanam Ecclesiam regium favorem impendas qui, prout pro certo creditur et habetur, ad Romanum imperium non poterit pervenire, ac ei publice te opponas de cujus pro certo promotione speratur. [Col. 1070D] Speramus enim in eo qui est in se sperantium fortitudo quod postquam principes de puritate intentionis nostrae ac propositi firmitate per venerabilem fratrem nostrum Salzburgensem archiepiscopum et dilectum filium abbatem de Salem et nobilem virum marchionem orientalem nuntios quorumdam ex eis ad nostram praesentiam destinatos redditi fuerint certiores, et de quibusdam quae falso ipsis suggesta fuerant plenius intellexerint veritatem, juxta commonitionem nostram a praedicto duce recedent et eidem regi fideliter adhaerebunt. Siquidem nuntiis ipsis respondimus in haec verba, quia, secundum apostolicae servitutis officium, sumus singulis in justitia [Col. 1071A] debitores, etc., in eumdem fere modum ut duci Zaringiae, usque non abnuunt adhaerere. Quare sub illius fiduciae puritate quam de regia serenitate concepimus cum instantia postulamus ut, nonobstante obligatione aliqua, cum accessorium tenere non debeat si non tenuerit principale, duci eidem auxilium subtrahas et favorem, et cum praedicto rege componas, et nunc cum tuo noscitur auxilio indigere, ipsum tibi et regno tuo constituas debitorem. Taliter autem super iis preces nostras exaudias sicut a nobis desideras in tuis precibus exaudiri.

Datum Laterani.

Sunt aliae rationes quae serenitatem tuam a favore Philippi retrahere satis debent et ad regis Ottonis auxilium invitare. Nosti enim quod si Philippus, [Col. 1071B] quod absit! imperium obtineret, saltem occasione nepotis, cujus curam sibi vellet ratione sanguinis vindicare, regnum Siciliae occuparet: quod nunc quoque per satellites suos invadere, sed in vacuum, machinatur. Quod si super hoc compleret (quod avertat Dominus!) votum suum, cum imperium ei virorum vires, regnum autem divitiarum copiam ministraret, in superbiam jam elatus aliud cogitaret, et regnum Francorum sibi disponeret subjugare, sicut olim, obtento regno praedicto, disposuerat frater ejus imperator Henricus, affirmans quod te de caetero ad fidelitatem sibi compelleret exhibendam. Ad audientiam quoque tuam credimus pervenisse quod serenitati tuae in Lombardia paravit insidias de ultra marinis partibus redeunti. Cum [Col. 1071C] ergo Dominus te de manu quaerentis tuam animam liberarit, debes totis viribus praecavere ne te in priorem necessitatem inducas, neve frustra coneris reddere tigridem mansuetam. Unde tutius credimus ut eum cadere patiaris qui, si staret, statui tuo propositi fratrum non immemor invideret; et alieno eum ictu prosternas vel saltem posterni permittas, quem, si subsisteret et imperii monarchiam obtineret, non posses sine multo gravamine sustinere. Potes autem per regem Ottonem et hostem illum dejicere et ab eo nunc talia obtinere, quae non posses ab ipso, postquam plenius invalesceret, impetrare. Unde festinatione credimus opus esse, cum ad promotionem ejus via sit paratissima et aperta. Ad [Col. 1071D] haec, serenitatem tuam nolumus ignorare quod super imperii Romani negotio quidquid nobiscum fecerit et pro nobis, ratum permanebit et firmum. Si quid autem faceret, et maxime contra nos, quam utilitatem et stabilitatem posset habere circumspectio regalis advertat. Praeterea, sicut damnosum reputares et grave si Romanus pontifex contra regnum Francorum cuiquam et maxime imperatori faveret, ita grave nobis existeret et molestum, si rex Francorum cuiquam contra Romanam Ecclesiam, praesertim super imperio Romano, faveret. Absit igitur ut vel rex Francorum deserat unquam Romanam Ecclesiam, vel Ecclesia Romana desit unquam regno Francorum!

Datum Laterani.



LXV. ILLUSTRI REGI OTTONI IN ROMANORUM IMPERATOREM ELECTO.
[Col. 1072A]

Quantum Deo debeas, quantumque sedi apostolicae tenearis, si humiliter perscrutetur et diligentes inspiciat regia celsitudo, in ejus semper humiliabitur aspectu, qui exaltat humiles et potentes de sede deponit, et in timore Domini suae dignitatis primitias solidabit, ut in eo ad regendum imperium spiritum sapientiae et intellectus accipere mereatur (nam initium sapientiae timor, intellectus bonus omnibus facientibus eum), apostolicae vero sedi exhibebit in perpetuum sincerae devotionis affectum, et ad defensionem ipsius potenter et prudenter intendet, utpote per quam praecipue, post divinae [Col. 1072B] gratiam bonitatis, se imperio genitum recognoscet, et sic eam tam in religione fidei Christianae quam honoris augmento suam confitebitur genitricem, utpote quae de se dicere vere potest: Ego plantavi, ego rigavi, et plantae meae dedit Deus incrementum (I Cor. III). Sane propter dona naturae quibus te Dominus, sicut accepimus, prae tuis participibus adornavit, propter munera gratiae quae in te copiosius et superabundantius benignus effudit, ad imperii Romani fastigium te vocare disposuit, ut per ipsum misericorditer et mirabiliter exaltatus, ad ea quae sunt ejus intendas, quaerens judicium, oppresso subveniens, pupillo judicans, defendens viduas, superborum colla conculcans, et ad vindictam malefactorum, laudem vero bonorum concessam [Col. 1072C] tibi exerceas martialis gladii potestatem, Romanam autem Ecclesiam, quae post Deum promotionis tuae principium posuit, et in proximo, dante Domino, felicis manum consummationis apponet, tanto amplius venereris quanto exuberantem circa te gratiam beneficiorum, ipsius teneris gratius acceptare, ut cum se regia serenitas exhibuerit gratam, gratiam ex gratia mereatur. Ut autem celsitudini tuae plenius pateat apostolicae constantia firmitatis, et de ipsa non possis in posterum aliquatenus dubitare, quid nuper apud nos et a nobis sit gestum qualiter responsum quorumdam principum nuntiis, serenitati tuae venerabilis frater noster archiepiscopus Maguntinus et nuntii tui plenius intimabunt. [Col. 1072D] Cum ergo nos a proposito nostro non possimus aliquatenus revocari, licet multa nobis et magna promissa fuissent, et speremus quod multi principum, postquam per nuntios ipsos intentionis nostrae puritatem agnoverint et intellexerint firmitatem, ab eodem duce recedent et tibi fideliter adhaerebunt, serenitatem tuam monemus et exhortamur attentius quatenus et tu constantiae virtutem assumas, nec te circumveniri ab eis aliquatenus patiaris; quia, cum nos non potuerint ad suum consilium inclinare, te ac tuos aggredientur promissis, et quibuscunque modis poterunt circumvenire tentabunt. Unde propensiore benignitatis affectu studeas retinere quos habes, et modis quibus poteris alios ad favorem et obsequium tuum trahas. [Col. 1073A] Speramus enim in Domino quod principibus qui sunt tecum in regia fidelitate solide persistentibus, in proximo imperii monarchiam juxta nostrum et tuum desiderium obtinebis. Nos autem praemissis iis omnibus quae a regali magnificentia debent pro honorificentia Ecclesiae Romanae praemitti, ad coronam imperii te disponimus evocare. Tuum igitur erit procurare de caetero qualiter et quo tempore iis quae diximus praemittenda praemissis ad apostolicam sedem, sicut oportet et expedit, coronandus accedas. Caeterum quam studiose negotium tuum apud charissimum in Christo filium nostrum Philippum illustrem regem Francorum promovere curemus, in proximo, dante Domino, desideratus declarabit affectus, de quo spem bonam concepimus ex litteris [Col. 1073B] etiam quas rex ipse nuper nostro apostolatui destinavit. De tuorum autem successuum prosperitate, quam per regias nobis litteras intimasti, gaudemus; utpote qui felices eventus tuos quasi proprios reputamus, et in exaltatione tua Romanam Ecclesiam credimus exaltari.

Datum Laterani.



LXVI. NOBILI VIRO DUCI BRABANTIAE, ET UXORI EJUS.

[(42) 1Kb] In iis quae fratres nostri apostolicae sedis legati statuunt, non auctoritate propria, sed nostra procedunt, a quibus vocantur in partem sollicitudinis et suae legationis accipiunt potestatem. Unde tanto libentius institutis eorum robur apostolicae [Col. 1073C] confirmationis impendimus quanto magis ipsis in institutionis etiam actione non potestas propria, sed nostra potius auctoritas suffragatur. Cum ergo venerabilis frater noster Praenestinus episcopus apostolicae sedis legatus, super matrimonio quod est inter charissimum in Christo filium nostrum illustrem regem Ottonem in Romanorum imperatorem electum, et charissimam in Christo filiam nostram natam vestram, Domino disponente, contractum, de speciali mandato sedis apostolicae dispensarit propter multam utilitatem quae ex hoc imperio noscitur proventura, nos dispensationem ipsam ratam habentes, auctoritate apostolica confirmamus, etc., usque communimus. Nulli, etc.

Datum Laterani.



LXVII. COLONIENSI ARCHIEPISCOPO.
[Col. 1073D]

Expedit saepius persecutionis ollam succendi, ut in fornace aurum et fides in persecutione probetur, et scoriam dividat ignis ab auro, et necessitas discernat a fidelibus infideles. Flagellis enim palea excutitur a frumento, quae postmodum ab area per ventilabrum exsufflata, triticum congregatur in horrea observandum. Sane si non intervenisset necessitas, quae adhuc pro parte noscitur imminere, nec in tantum tua paruisset puritas, nec usque adeo tua fuisset probitas approbata. Passus est igitur Dominus te tentari, ut faceret in tentatione proventum, et [Col. 1074A] constantiam tuam omnibus demonstraret. Ecce etenim jam apparet quam sis Ecclesiae Romanae devotus, quam fidelis imperio, quam zelator honoris Coloniensis Ecclesiae, cujus tueris potenter et viriliter libertatem, quam etiam in proposito tuo constans, cum quibusdam nutantibus dicaris inflexibilis et invariabilis permansisse. Siquidem tales decet esse columnas Ecclesiae, tales pastores gregis Dominici, qui non vacilleut in partes, sed immobiles potius persistentes, innitentes sibi superiores sustineant et inferiores defendant, nec fugiant viso lupo, sed opponant se potius ascendentibus ex adverso. Licet autem tuae devotionis constantiam et fidei puritatem experti ad honorem tuum intenderimus et profectum, redeunte tamen dilecto filio Aegidio [Col. 1074B] acolytho nostro, tanto amplius sumus ad tuam dilectionem inducti quanto de sinceritate tua ipse nos reddidit certiores; quamvis etsi ipse taceret, opera tamen tua perhiberent testimonium veritati. Ut igitur hostiae caudam immoles et talarem cum Joseph tunicam induaris, ut perseveres in finem, ut quod laudabiliter incoepisti laudabilius valeas consummare, fraternitatem tuam monemus et exhortamur attentius et per apostolica tibi scripta mandamus quatenus charissimo in Christo filio nostro illustri regi Ottoni in Romanorum imperatorem electo, quem ad regnum post Dominum praecipue tu vocasti, fideliter et potenter assistas, et quoscunque poteris ad devotionem ejus et fidelitatem inducas. [Col. 1074C] Ecce enim cito dabitur laboribus tuis finis, cito ei quem tu plantasti et nos rigamus dabit Dominus incrementum, et in eo tam te quam Coloniensem Ecclesiam misericorditer et mirabiliter exaltabit. Persistas igitur in incoepto, et alios ad perseverantiae virtutem inducas; quoniam merebitur perseverantia vestra coronam, et nomen tibi comparabitur sempiternum. Tu ergo cum aliis taliter te accingas ut regem ipsum nobis, ut decet, opportuno tempore repraesentes; quatenus praemissis iis quae solent et debent praemitti, nos eum in Romanum imperatorem auctore Domino, coronemus.

Datum Laterani, Nonis Aprilis.



LXVIII. TREVIRENSI ARCHIEPISCOPO.

[Col. 1074D] Exspectavimus hactenus exspectantes si forsan, beneplacito nostro per venerabilem fratrem nostrum Praenestinum episcopum, apostolicae sedis legatum, plenius intellecto, charissimo in Christo filio nostro illustri regi Ottoni in Romanorum regem electo, maxime quia nobis ex generali debito et speciali juramento teneris, potenter et patenter adhaerere jurares, et non ficte, sed vere potius praestares auxilium et favorem. Verum, sicuti accepimus, mandatum nostrum implere dissimulas, et oblitus proprii juramenti, quod juraveras exsequi vel differs nimium, vel omnino postponis. Monemus igitur fraternitatem tuam et exhortamur attentius et per [Col. 1075A] apostolica tibi scripta mandamus, et sub debito fidelitatis quo Ecclesiae Romanae teneris astrictus, et vinculo juramenti quod super hoc specialiter praestitisti, districte praecipimus quatenus eidem regi de caetero fideliter et constanter adhaereas et potenter et patenter assistas. Alioqui, noveris nos eidem legato per apostolica scripta mandasse ut te tanquam transgressorem proprii juramenti singulis diebus Dominicis et festivis, pulsatis campanis et candelis accensis, excommunicatum publice nuntiet et mandet ab omnibus arctius evitari. Hoc idem etiam venerabilibus fratribus nostris Coloniensi, Maguntino, Bisuntino, Remensi quoque ac Senonensi archiepiscopis districte praecipiendo mandamus. Quod si nec sic forsan mandatum curaveris apostolicum [Col. 1075B] adimplere, securim poterit arbor sterilis non immerito formidare. Si vero elegeris potius obedire, te tanquam venerabilem fratrem nostrum et honorabile apostolicae sedis membrum honorare curabimus et taliter studebimus confovere, quod laedere te non poterunt jacula quae formidas.

Datum Laterani, VI Idus Novembris, anno quinto.



LXIX. JOANNI REGI ANGLORUM ILLUSTRI.

Non debet alii debitum denegare qui ab aliis quod sibi debetur postulat exhiberi. Quoties autem tuae serenitati scripserimus ut charissimo in Christo filio nostro illustri regi Ottoni in Romanorum imperatorem electo, nepoti tuo, ea quae inclytae recordationis [Col. 1075C] Richardus rex Anglorum germanus tuus ei legaverat exhiberes, tua serenitas non ignorat. Quantum autem profecerimus per litteras super hoc toties replicatas, facti evidentia manifestat. Sane si quid tuo expediret honori debita meditatione pensares, non solum quae ipsi ab alio sunt legata jamdudum ei sine diminutione qualibet solvere debuisses, sed efficax ei subsidium tam in personis quam rebus regaliter ministrare; cum credas, ut credimus, imo noris, ut novimus, aliquos contra eum, non in odium personae, sed sanguinis, graviter commoveri, non tam ipsum quam te in eo, vel ipsum pro te laedere cupientes. Monemus igitur serenitatem regiam et exhortamur attentius quatenus nuntiis regis ejusdem legatum ipsum [Col. 1075D] cum integritate persolvas, et cum nos ei jam publice favorem apostolicum impendamus, tu quoque in ejus auxilium potenter ac regaliter accingaris. Alioquin, districtionem quam venerabilis frater Cantuariensis archiepiscopus propter hoc duxerit exercendam, ratam haberi volumus et praecipimus inviolabiliter observari.

Datum Laterani, V Kal. Aprilis, anno quinto.



LXX. SALSBURGENSI ARCHIEPISCOPO.

Quantam venerabilis frater noster Pataviensis episcopus invenerit gratiam in oculis nostris, cum in nostra esset praesentia constitutus, et quantum ei et Ecclesiae suae per auctoritatem sedis apostolicae commodi provenerit et honoris, a sua tam cito non [Col. 1076A] debuerat memoria excidisse. Sed cum eum inter alios praelatos Ecclesiae membrum firmissimum crederemus et ad exsequenda mandata nostra promptum omnimodis invenire, dummodo ei constaret de nostrae beneplacito voluntatis, de ipso in contrarium sentire compellimur et aliud quam credimus cogitare. Poterat quidem satis sufficere quod ex quo sibi super imperii Romani negotio nostra innotuit intentio manifeste, non solum dispositioni nostrae acquiescere non curavit, verum etiam modis omnibus in contrarium est enisus, sicut effectus operis manifestat. Sed ipse nobis mala pro bonis retribuens, non solum se voluntati nostrae opponere attentavit; quin etiam longe ante quaedam sinistra de nobis, super quibus per litteras suas, quas apud [Col. 1076B] nos in testimonium facimus reservari, convinci poterit in nostra praesentia constitutus, scribere non expavit. Praeterea cum idem episcopo saepe dederimus in mandatis ut charissimo in Christo filio nostro illustri regi Hungariae duo millia marcarum, quas eidem restituere procuraret, quibus pro Hierosolymitano itinere peragendo idem rex plurimum indigebat, ipse id non solum efficere non procuravit, sed nec etiam super eo dignatus est nobis litteris vel nuntiis respondere, patenter ostendens se mandati apostolici contemptorem.

Ad haec, licet eidem fuerit ab apostolica sede praeceptum ut pecuniam quam inique receperat pro redemptione inclytae recordationis Ricardi regis [Col. 1076C] Anglorum injustissime capti de Crucifici servitio redeuntis, cujus captores, detentores et fautores eorum Romana Ecclesia excommunicationis vinculo innodavit, restituere non differret, ipse tamen et animae suae salutem postponens, cui debuerat recepta taliter restituere per seipsum, et apostolica mandata replicata saepius parvipendens, pecuniam ipsam restituere non curavit. Obtentu insuper litterarum falsarum, quas nullus sanae mentis credere dubuerat a nobis aliquatenus emanasse, praedictus episcopus cum Frisingensi et Heistetensi episcopis venerabilem fratrem nostrum Maguntinum archiepiscopum in favorem adversariorum suorum ad suam praesentiam citare praesumpsit, cum non debuerit aliquatenus ignorare quod quae sunt [Col. 1076D] judicio sedis apostolicae terminata, supra quam non potest aliquis hominum judicare, non consueverunt postmodum alieno judicio retractari. Propter quod si vigeret in ipso illa discretio quae deberet, saltem de litteris illis, debuerat dubitare quae contra justitiam et formam sedis apostolicae sapere dignoscuntur, et a nobis inquirere si ei et aliis esset per illas litteras procedendum; sed ad exsequenda justa et honesta mandata nostra, sicut operis exhibitione clarescit, tepidum se exhibet et remissum; ea vero per quae posset aliquid in contemptum et detrimentum sedis apostolicae attentari, pro posse satagit celeriter et efficaciter adimplere. Unde licet quidam de dictis excessibus sint adeo manifesti quod in praefatum Pataviensem episcopum possemus de jure graviter vindicare, [Col. 1077A] volentes tamen benignius secum [sic] agere, salva sententia si quam tulit in eum venerabilis frater noster Praenestinus episcopus, apostolicae sedis legatus, ut videamur rigorem mansuetudine temperare, eidem per scripta nostra districte praecipiendo mandamus ut, usque ad proximam Dominicam qua cantabitur Laetare Hierusalem, personaliter nostro se conspectui repraesentet, super praemissis omnibus et pluribus aliis plenarie responsurus. Alioquin, ex tunc se noverit ab officio pontificali et sacerdotali suspensum. Ideoque fraternitati tuae per apostolica scripta mandamus et districte praecipimus quatenus litteras nostras, quas eidem Pataviensi dirigimus, ipsi faciens per tuos nuntios praesentari, si forte ipse quod mandamus non curaverit [Col. 1077B] adimplere, tu eum ab officio pontificali et sacerdotali suspensum per universam Salzeburgensem provinciam nunties, et facias ipsam suspensionis sententiam per districtionem ecclesiasticam, appellatione remota, inviolabiter observari. Qualiter autem in negotio ipso processeris, nobis non differas tuis litteris intimare.

Datum Velletri VI. Non. Octobr., pontificatus nostri anno quinto.

Scriptum est super hoc praedicto Pataviensi episcopo.



LXXI. EPISCOPO LINGONENSI.

[Col. 1077C] Quantum venerabili fratri nostro Bisuntino archiepiscopo gratiam impenderimus, cum olim in nostrae promotionis primordio ad sedem apostolicam accessisset, et qualiter ipsum in gratia et benedictione nostra, licet contra eum multa fuissent proposita, duxerimus ad suam Ecclesiam remittendum, si vir fidelis existeret, non potuisset tam celeriter oblivisci [(43) 1Kb] . Sed licet tam tempore felicis recordationis Coelestini papae praedecessoris nostri quam nostro proponerentur gravia et enormia, post suum tamen recessum a nobis deteriora de eo nostris auribus inculcantur, quae nec possumus nec debemus sub silentio praeterire. Praeterea cum ab Ecclesia Romana, cui tenetur juramento fidelitatis astrictus, nulla debuerit ratione divertere vel ab ea [Col. 1077D] quomodolibet dissentire, ipse, ex quo ei patenter innotuit super negotio imperii nostrae beneplacitum voluntatis, non solum se ipsi opponere non expavit, verum etiam nobilem virum Philippum ducem Sueviae ad Burgundiam devastandam deduxit, et ipsum tanquam regem catholicum processionaliter in Ecclesia recipiens Bisuntina, ei fecit a suis tanquam legitimo regi honorem et reverentiam exhiberi. Nuntios insuper nostros et litteras in civitate ac terra sua capi permittit; et ipse, qui esse debuerat eorum defensor, factus est publicus inimicus. Cum igitur excessus hujusmodi nolimus relinquere impunitos, ne impunitas sua praesumptoribus transeat in exemplum, [Col. 1078A] eidem archiepiscopo per scripta nostra districte praecipiendo mandamus ut, usque ad proximam Dominicam qua cantabitur Laetare Hierusalem, per se vel responsales idoneos ad praesentiam nostram accedere non postponat, suam ostensurus, si poterit innocentiam, vel nobis satisfactionem congruam impensurus. Alioquin, ex tunc se noverit ab officio pontificali suspensum, salva sententia si quam tulit in eum venerabilis frater noster Praenestinus episcopus, apostolicae sedis legatus. Quocirca fraternitati tuae per apostolica scripta mandamus et districte praecipimus quatenus nostras litteras, quas eidem Bisuntino dirigimus, per tuos eidem faciens nuntios praesentari, si forte ipse quae mandamus neglexerit adimplere, tu eum suspensum per universam [Col. 1078B] Bisuntinam provinciam publice nunties, et facias ipsam suspensionis sententiam per districtionem ecclesiasticam, appellatione remota, inviolabiliter observari.

Datum, ut supra, V Non. Octobris.

Scriptum est super hoc praedicto archiepiscopo juxta praemissam formam.



LXXII.

Cum ab illis apostolicae sedi discrimen infertur qui ejus esse debuerant defensores et se, si necesse foret, exponere periculis et tormentis, in amaritudinem inducimur vehementem et ad vindictam non immerito commovemur, ut pro impunitate unius non assumant audaciam praesumptores, et fideles [Col. 1078C] in devotione fortius animentur. Audivimus equidem, et non potuimus non mirari, quod venerabilis frater noster Spirensis episcopus, mandatis apostolicis inobediens et rebellis existens, dispositionem nostram impedire molitur et nobis omnimodis se opponit; praeterea in duos decursoribus nostris manus per seipsum injiciens violentas, alterum eorum adhuc detinet carceralibus vinculis mancipatum, alium fecit ad suspendium, in contemptum Ecclesiae Romanae, deduci, qui quasi divino miraculo mortis dicitur periculum evitasse. Cum igitur haec non sint a nobis sub silentio transeunda, quae noscuntur in contemptum sedis apostolicae attentata, eidem episcopo per scripta nostra districte praecipiendo mandamus ut, usque ad Dominicam qua cantabitur [Col. 1078D] Laetare Hierusalem proximo venturam, per se vel responsales idoneos ad praesentiam nostram accedere non postponat, suam ostensurus, si poterit, innocentiam, vel, etc. ut supra usque impensurus. Alioquin, etc. in eumdem fere modum ut in illis quae mittuntur Lingonensi, usque suspensum per universam provinciam Maguntinam, etc., usque in finem.

Datum, ut supra.

Scriptum est super hoc Spirensi episcopo.



LXXIII.

Tacti sumus dolore cordis intrinsecus et gravi moerore turbati, quod, cum Magdeburgensis Ecclesia [Col. 1079A] tanquam filia specialis sedi apostolicae maxima semper fuerit dilectione conjuncta, et pro ipsa non dubitaverit labores subire pariter et expensas temporibus opportunis, et praedecessores Magdeburgensis archiepiscopi et ipse usque ad haec tempora fideles eidem exstiterint et devoti, nunc ipse archiepiscopus ab ipsius devotione, qua de causa nescimus, dignoscitur declinasse, cum et ejus auctoritati, cui repugnare scelus est idololatriae, non metuit obviare, ac legatis nostris, imo nobis ipsis, negligit obedire. Olim siquidem cum venerabilis frater noster Praenestinus episcopus, apostolicae sedis legatus, suis nobis litteris intimasset quod cum ad suam ipsum convocasset praesentiam, idemque per nuntium proprium corporis infirmitatem allegans, [Col. 1079B] se tunc a labore itineris excusasset, et hostilitatis impedimenta postmodum praetendisset iterum evocatus ab ipso, et sic nec primo nec secundo ad ejus praesentiam accedere procurasset, ac idem episcopus suo volens honori deferre, quod ei apud Corbeiam, quae non multum distabat, occurreret, per suas ei litteras mandavisset et ipse personaliter accessisset Corbeiam, spe de suo adventu concepta, et quia ipse toties evocatus in ejus praesentia noluit comparere, tandem in ipsum velut in contumacem excommunicationis sententiam promulgasset, quam ipse nullatenus observavit, quoniam idem archiepiscopus per litteras suas apostolatui nostro suggessit quod cum propter praedictas causas se semel et iterum excusasset, ac postmodum ut Corbeiam accederet [Col. 1079C] fuisset injunctum ei a praefato legato, quia locus ipse ad jurisdictionem hostium pertinebat, vel saltem hostes erant potentiores in eo, non ex contumacia, sed ex necessitate potius, videlicet causa metus, ad legatum ipsum illuc accedere non est ausus.

Et licet idem Magdeburgi suas litteras direxisset, ipse tamen prius quam litteras aperiret, Magdeburgensibus clericis convocatis ad sedem apostolicam appellavit, et postmodum, ut ejusdem legati deferret honori, litteras suas perlegit, nos volentes ejus fraternitati deferre, licet in ipsum potuissemus acrius inobedientiam vindicasse, eidem episcopo, quia nobis de ejus excommunicatione videbatur manifeste [Col. 1079D] constare, sed utrum appellatio praecessisset aut etiam fuisset legitima non constabat, cum et apostolica sedes tales etiam absolvere consueverit ad cautelam, litteris nostris mandavimus ut idem episcopus vel per seipsum, si ejus secure se posset conspectui praesentare, vel per nuntium providum et discretum, recepta prius ab ipso quod mandatis nostris super iis pro quibus excommunicatus erat pareret juratoria cautione, ei beneficium absolutionis impenderet; ita tamen quod si, post appellationem ad nos legitime interpositam aut etiam alias minus juste, quod tamen vix credimus, excommunicatum ipsum fuisse constaret, ei mandatum non fieret, cum ipsum nollemus occasione hujusmodi gravare; alioquin super faciendo ei [Col. 1080A] mandato nostrae exspectaretur beneplacitum voluntatis. Sed dictus archiepiscopus, sicut accepimus, favore nostrae benignitatis abusus, per duos clericellos antedicto legato fecit nostras litteras praesentari; et licet ipse paratus fuerit securum ei praestare conductum tam per charissimum in Christo filium nostrum Ottonem regem illustrem in Romanorum imperatorem electum quam per germanos suos et venerabilem fratrem nostrum Coloniensem archiepiscopum et alios viros idoneos, et per quatuor etiam dietas ei voluisset occurrere, ut ipse ei personaliter absolutionis beneficium exhiberet, ac ipsi etiam intimasset quod incontinenti vel quando placeret ad eum solemnes nuntios de suo latere destinaret, qui ipsum secundum formam mandati nostri a vinculo excommunicationis [Col. 1080B] absolverent, dummodo ipse ad eumdem legatum aliquos de canonicis Ecclesiae suae vel alios discretos nuntios destinaret, quorum dictis fides posset merito adhiberi, quando ad ejus accedere praesentiam personaliter non valeret: idem tamen archiepiscopus haec omnia parvipendens, nihil horum facere procuravit, sed post receptionem mandati nostri tractans ecclesiastica sacramenta, nequaquam a divinorum celebratione cessavit. Licet igitur praefatus archiepiscopus materiam nobis dederit praesumptionem suam severius castigandi, nos tamen volentes eam in spiritu mansuetudinis pertractare, non adhuc rigorem judicii exercere, eidem districte praecipiendo mandamus ut omni mora et excusatione postpositis ad praefatum legatum accedens, [Col. 1080C] ab eo juxta formam mandati nostri beneficium absolutionis recipiat, et ei taliter satisfaciat super iis in quibus dignoscitur offendisse quod eum sibi reddat propitium et placatum, et ipse legatos sedis apostolicae contemnere minime videatur. Quocirca fraternitati tuae per apostolica scripta mandamus et districtae praecipimus quatenus litteras nostras, quas ipsi Magdeburgensi dirigimus, eidem faciens per tuos nuntios praesentari, nisi ante receptionem litterarum nostrarum ipsum per antedictum legatum tibi constiterit absolutum, eum tandiu publice denunties excommunicationis vinculo irretitum et ab omnibus praecipias arctius evitari, suffraganeis quoque suis et aliis ei dioecesana lege subjectis [Col. 1080D] auctoritate nostra sub excommunicationis interminatione prohibeas ne sibi [sic] exhibeant reverentiam vel honorem, donec per dictum legatum beneficium absolutionis recipiat, vel ad nostram accedat praesentiam absolvendus. Inquiras praeterea diligenter si postquam praefati nuntii sui a praesentia nostra cum praefatis litteris redierunt, praesumpsit divina officia celebrare vel ecclesiastica conficere sacramenta; et quod inveneris, tuis nobis non differas litteris inimare, ut si ipsum constiterit contra ecclesiasticam disciplinam et claves Ecclesiae attentasse, praesumptionem suam animadversione debita castigemus, et de vultu nostro judicium prodeat aequitatis.

Datum, ut supra.

Scriptum est ipsi archiepiscopo super hoc.



LXXIV.
[Col. 1081A]

Cum venerabilis frater noster Tarantasiensis archiepiscopus quod fieri sibi nollet aliis non debuerit irrogare, mirum satis ducimus et molestum quod falcem in messem alterius mittere non expavit et jus sibi alienum temeritate propria usurpare; cum etiam de sua praesumptione adeo magnum scandalum sit subortum quod nisi per sedem apostolicam, auctore Domino, sopiatur, ad totius orbis redundare poterit procul dubio detrimentum. Cum enim dubium non existat coronationem regum Alemannorum ad venerabilem fratrem nostrum Coloniensem archiepiscopum pertinere, nec ipse deliquerit quare sua meruerit dignitate privari, cum si etiam deliquisset, [Col. 1081B] per eumdem Tarantasiensem archiepiscopum non erat suo jure privandus, cujus ipse jurisdictioni minime subjacebat, ipse maturitate pontificali neglecta, nec considerans quae debebat, nobilem virum Philippum ducem Sueviae in regem temere coronavit (quod nullus episcoporum vel archiepiscoporum Alemanniae attentavit), et cum crederemus quod excessum suum recognosceret per seipsum et ad satisfaciendum nostro se conspectui praesentaret, diutius exspectatus ipse adhuc quasi sub latibulo delitescens, putavit forte quod prolixitate temporis excessus ejus a memoria nostra recederet, et sic ipse poenam evaderet quam timebat, sicut ipsum convenit non attendens quod diuturnitas temporis non minuit peccata, sed auget. Nolentes igitur, sicut [Col. 1081C] non debemus, quod de sua valeant gloriari malitia praesumptores, eidem Tarantasiensi archiepiscopo per scripta nostra districte praecipiendo mandamus ut, usque ad proximam Dominicam qua cantabitur Laetare Hierusalem, personaliter nostro se conspectui repraesentet, super praemissis omnibus et pluribus aliis plenarie responsurus. Alioquin, ex tunc se noverit ab officio pontificali et sacerdotali suspensum, salva sententia, si quam tulit in eum venerabilis frater noster episcopus Praenestinus, apostolicae sedis legatus. Quocirca fraternitati tuae per apostolica scripta mandamus et districte praecipimus quatenus litteras nostras, quas ipsi Tarantasiensi dirigimus, eidem faciens per tuos nuntios praesentari, si forte quod mandamus neglexerit adimplere, [Col. 1081D] tu eum suspensum per Tarantasiensem provinciam publice nunties, et facias ipsam suspensionis seutentiam per districtionem ecclesiasticam, appellatione remota, inviolabiliter observari.

Datum Velletri, ut supra.


Scriptum est eidem archiepiscopo super hoc.



LXXV. TREVIRENSI ARCHIEPISCOPO.

Si gratiam quam tibi exhibuimus iis diebus recognosceres, ut deberes, nequaquam factis apostolicis te opponeres nec mandatis nostris aliquatenus obviares. Sed, ut videmus et rerum indicia manifestant, abuteris patientia nostra, et quae tibi per gratiam sunt collata videris deducere in contemptum. [Col. 1082A] Nos autem nolentes de caetero in patientia sustinere quae in contemptum sedis apostolicae attentantur, fraternitati tuae per apostolica scripta mandamus et sub debito juramenti quo nobis teneris districte praecipimus quatenus charissimum in Christo filium nostrum illustrem regem Ottonem in Romanorum imperatorem electum sine difficultate qualibet in regem recipias, eique fideliter adhaerendo, per te et suffraganeos tuos ac Ecclesiae tuae ministeriales potenter et patenter assistas, cum per eum te ac Ecclesiam tuam non laedi, sed juvari. Si vero, quod non credimus, hac vice mandatum nostrum adimplere neglexeris, poena docente cognosces quam temerarium sit mandatis apostolicis obviare.

Datum Laterani, VI Idus Novembris, pontificatus [Col. 1082B] nostri anno quinto.



LXXVI. EPISCOPO PRAENESTINO APOSTOLICAE SEDIS LEGATO.

Supplicavit nobis archiepiscopus Trevirensis ut et cedendi licentiam praeberemus. Licet autem eum et apostolicae sedi minus devotum et Ecclesiae suae minus utilem cognoscamus, veremur tamen ne, si cesserit in hujus articulo tempestatis, Trevirensis Ecclesia non sine magno periculo dividatur, aut talis illi succedat qui magis nobis indevotus existat, nec nostrum velit propositum imitari. Tu ergo, sicut vir providus et fidelis, diligenter ac sollicite investiges an forte praedicta mala valeant praecaveri, et si pro certo cognoveris quod talis ei valeat sine divisione [Col. 1082C] substitui qui nostrum debeat adimplere propositum et curam Ecclesiae Trevirensis utiliter exercere, tu nostra fretus auctoritate licentiam sibi cedendi concedas, provisurus attentius ut malum non eveniat quod timemus et bonum proveniat quod optamus.

Datum Laterani, XVI Kal. Decembris, anno quinto.



LXXVII. JURAMENTUM OTTONIS REGIS ILLUSTRIS IN ROMANORUM IMPERATOREM ELECTI.

Ego Otto, Dei gratia Romanorum rex et semper Augustus, tibi domino meo Innocentio papae tuisque successoribus, et Ecclesiae Romanae spondeo, pulliceor, promitto et juro quod omnes possessiones, honores et jura Romanae Ecclesiae pro posse meo [Col. 1082D] bona fide protegam et servabo. Possessiones autem quas Ecclesia Romana recuperavit liberas et quietas sibi dimittam, et ipsam ad eas retinendas bona fide juvabo, quas autem nondum recuperavit, adjutor ero ad recuperandum, et recuperatarum secundum posse meum ero sine fraude defensor, et quaecunque ad manus meas devenient, sine difficultate restituere procurabo. Ad has pertinet tota terra quae est a Radicofano usque Ceperanum, exarchatus Ravennae, Pentapolis marchia, ducatus Spoletanus, terra comitissae Mathildis, comitatus Brittenorii, cum aliis adjacentibus terris expressis in multis privilegiis imperatorum a tempore Lodoici. Has omnes pro posse meo restituam et quiete dimittam cum omni jurisdictione, districtu et honore suo. [Col. 1083A] Verumtamen cum ad recipiendam coronam imperii vel pro necessitatibus Ecclesiae ab apostolica sede vocatus accessero, de mandato summi pontificis recipiam procurationes ab illis. Adjutor etiam ero ad retinendum et defendendum Ecclesiae Romanae regnum Siciliae. Tibi etiam domino meo Innocentio papae et successoribus tuis omnem obedientiam et honorificentiam exhibebo quam devoti et catholici imperatores consueverunt sedi apostolicae exhibere. Stabo etiam ad consilium et arbitrium tuum de bonis consuetudinibus populo Romano servandis et exhibendis et de negotio societatis Tusciae ac Lombardiae. Similiter etiam consilio tuo et mandato parebo de pace vel concordia facienda inter me et Philippum regem Francorum. Et si propter negotium meum [Col. 1083B] Romanam Ecclesiam oportuerit incurrere guerram, subveniam ei, sicut necessitas postulaverit, in expensis. Omnia vero praedicta tam juramento quam scripto firmabo cum imperii fuero coronam adeptus.

Actum Nuxiae in Coloniensi dioecesi, anno incarnati Verbi 1201, VI Idus Junii, in praesentia Philippi notarii, Aegidii acolythi et Riccardi scriptoris praefati domini papae.



LXXVIII. COLONIENSI ARCHIEPISCOPO.

[(44) 1Kb] Contumaciam Joannis archiepiscopi Trevirensis esse tibi credimus per ejus opera manifestam, qui prope positus jugiter intueris quod idem Joannes judicium Dei et Ecclesiae non formidans, in [Col. 1083C] contemptum apostolicae sedis statuta nostra rebellione damnabili nititur impedire. Exspectabamus enim hactenus exspectantes ut rediret ad cor et secum pariter cogitaret quam graviter in transgressione juramenti quod nobis corporaliter praestitit, et oculos divinae majestatis offenderit, et laeserit famam suam; sed, ut manifeste videmus et rerum experimenta declarant, non solum excommunicationis sententiam qua tenetur contumaciter vilipendit, sed inebriatus calice irae Dei, quod dolentes dicimus, se in laqueum desperationis mittens, cum burgensibus civitatis et quibusdam clericorum et ministerialium Trevirensis Ecclesiae in nostram injuriam conjuravit, praevaricationem praevaricationi nequiter addens, ut si peccans peccatum ipsius, et existens in sordibus [Col. 1083D] sordescat adhuc, donec de medio fiat juxta suorum exigentiam meritorum. Quia igitur in derogatione nostra tibi non est dubium derogari, fraternitati tuae per apostolica scripta mandamus quatenus ad spiritualia Trevirensis Ecclesiae, quae in terra temporali tibi jurisdictione subjecta consistunt, tandiu nostra fretus auctoritate, appellatione remota, manus extendas, et de ipsis utiliter ordines et disponas, donec Trevirenses nobis rebelles exstiterint et ab Ecclesiae gremio permanserint sequestrati: provisurus attentius ut in eos tanquam inimicos Ecclesiae ac imperii, sedis apostolicae matris tuae, sicut devotus filius, injurias persequaris. Nos enim, nisi ad [Col. 1084A] mandatum Ecclesiae cum satisfactione debita revertantur, in eos manus nostras curabimus aggravare, et merito [poterunt] formidare ne sub jugo quod de collo Trevirensis Ecclesiae misericorditer aliquando sedis apostolicae manus excussit, eam sicut ingratam reducamus in proximo, spoliantes eam metropolitica dignitate ac restituentes eam Ecclesiae cujus fuit.

Datum Laterani, XII Kal. Decembris.



LXXIX. UNIVERSIS PRINCIPIBUS ALEMANNIAE.

Scrutator renum et cordium Jesus Christus, cui nihil penitus est occultum, imo qui omnia novit antequam fiant, sicut nostri animi puritatem, et conscientia nobis est testis quod super negotio imperii [Col. 1084B] pure processimus, nec in aliquo vel imperiali magnificentiae vel nostrae derogare voluimus dignitati. Novimus enim quod imperium a Graecia in Germaniam per Romanam Ecclesiam pro sua fuerit defensione translatum; et ideo tanto amplius ad ejus exaltationem intendimus, quanto in eo Ecclesiam credimus potius exaltari, cum sciamus quod frequenter gladius spiritualis contemnitur si materiali gladio non juvatur. Novimus etiam quod multarum haeresum pravitates contra fidem catholicam se extollunt, et vulpes quae in foveis suis suas consueverant latebras confovere, in aperto jam vineam Domini Sabaoth demoliri nituntur, et non Philisthinorum messes sed nostras caudis colligatis adinvicem [Col. 1084C] devastare. Unde tanto ardentius pacem affectamus imperii et optamus unitatem ipsius quanto per dissensionem vestram diutius hujusmodi vulpium captura differtur, et tantae non tam injuriae quam jacturae ultio prolongatur. Verum dolemus non modicum et movemur quod litterae nostrae, per quas vobis plenius nostrae mentis sinceritas patuisset, quorumdam astutia supprimuntur, et quod aliqui Ecclesiae ac imperii concordiam odientes, scripta nostra sinistra interpretatione pervertunt, non attendentibus vobis quod eorum est quod male recitant, et non nostrum. Sane ad vestram potuit audientiam saltem per famam publicam pervenisse qualiter post exspectationem diutinam primo vos ad concordiam curaverimus invitare, qualiter secundo consilium [Col. 1084D] nostrum fideliter vobis duxerimus exponendum, et studuerimus vos super his diligenter instruere quae negotio congruere videbantur. Caeterum cum nec per commonitionem nec consilium aut instructionem in aliquo nos proficere vidissemus, nolentes ulterius sustinere jacturam Ecclesiae, cum duobus simul non possemus favere ad imperium pariter obtinendum, et alter de electis vestris propter excommunicationem publicam et persecutionem vulgatam quam progenitores ejus et ipse in apostolicam sedem et Ecclesias non dubitaverant exercere, propter insolentiam etiam quam exercuerunt in principes et alios sibi subjectos, et ne libertas principum [Col. 1085A] in imperatoris electione vilesceret si non per electionem sed successionem in filios transferri a patribus et in fratres a fratribus imperium videretur, et propter alias plurimas rationes non sit idoneus ut imperium debeat obtinere, in reliquum nos oportuit consentire, cum a quibusdam vestrum electus ubi debuit et a quo debuit fuerit coronatus, nec aliquid in personam objiceretur ipsius per quod esset merito reprobanda. Quia vero nec adhuc pax est imperio restituta, imo nunc etiam ex dissensione vestra laeduntur pauperes et Ecclesiae confunduntur, volentes his malis quantum honeste possumus obviare, universitatem vestram monemus et exhortamur attentius et per apostolica scripta mandamus quatenus, a festo Resurrectionis Dominicae nunc [Col. 1085B] primo venturo usque ad annum, treugas adinvicem ineatis, medio tempore de concordia pertractantes, et, si necesse fuerit, ad Romanam recurrentes Ecclesiam: quae cum singulis vestrum in negotio singulari adesse desideret et prodesse, in hoc negotio, quod est vobis et ipsi commune, tanto libentius vobis communiter aderit quanto in pace imperii tranquillitatem quoque suam efficacius procurabit.

Datum Laterani.



LXXX. COLONIENSI ARCHIEPISCOPO.

Licet de fraternitate tua diversi nobis per litteras et nuntios diversa saepe significaverint et adversa, [Col. 1085C] quia tamen ex divinae paginae didicimus lectione quod non omni spiritui est credendum, cum angelus Satanae se interdum in lucis angelum transfiguret, non potuimus, sicut non debuimus, quidquam de te suspicari sinistri, cum fidem et devotionem tuam, constantiam et fortitudinem in multis fuerimus jam experti. Nam quis crederet sanae mentis quod occasione contrahendae affinitatis vel obligationis cujuslibet eum desereres et abjiceres quem creasti, et illi adhaereres pariter et faveres qui in Coloniensis Ecclesiae ac tuae personae contemptum, ad quam specialiter inter reliquos principes electio regis spectat, per intrusionis vitium nomen sibi regium usurpavit, et in majus tui honoris [Col. 1085D] dispendium et personae despectum, cum tu solummodo reges in imperatores electos coronare debeas ex antiqua Coloniensis Ecclesiae dignitate, per Tarantasiensem archiepiscopum imponi sibi fecit regium diadema? Quis etiam crederet, cum hactenus pondus diei portaris et aestus, quod nunc labores et expensas velis amittere quas pro defensione charissimi in Christo filii nostri illustris regis Ottonis in Romanorum imperatorem electi et juris Coloniensis Ecclesiae imo verius tui facti subisti? Quis crederet ut cum apostolicae sedis gratiam obtineas et favorem, et de imperatore futuro et praesumere valeas et sperare, ipso turpiter derelicto, illi turpius imo etiam perniciosius adhaereres cujus progenitores fere semper Coloniensem fuerunt Ecclesiam [Col. 1086A] persecuti, sicque nostram indignationem incurreres, nec de alio, si in imperatorem promoveretur, forsitan aliqua posses ratione sperare? Quis praesumeret ut cum pro tuenda Coloniensis Ecclesiae dignitate ea feceris hactenus ad quae nullus praedecessorum tuorum ausus fuerat aspirare, quod nunc maculam in gloria tua poneres, et retro respiceres, et opus manuum tuarum velles tam leviter abolere? Quis praesumeret quod contra devotionem et obedientiam apostolicae sedis, Coloniensis Ecclesiae dignitatem pariter et honorem, fidelitatem et juramenta quae praedicto regi saepius praestitisti, tam leviter desisteres ab incoepto, et contra factum proprium qualibet facilitate venires? Ad hoc quidem nec te inducere illud debet quod a quibusdam maliloquis [Col. 1086B] in dispendium tuae famae confingitur, videlicet quod labores et expensas hujusmodi solus nequeas tolerare, cum pro tuenda Coloniensis Ecclesiae dignitate non solum terrenam erogare substantiam, sed animam etiam ponere tenearis.

Praeterea cum Ecclesia Romana tuum in hac parte judicium sit secuta, licet illud suum fecerit approbando, tibi est summopere praecavendum ne, si aliquid egeris per quod intelligat se delusam, illusionem hujusmodi non possit nec debeat aequanimiter sustinere. Nosse quoque te credimus sicut virum providum et discretum quod frustra formaretur concordia inter hominem et serpentem, cum male remuneret suos hospites serpens in gremio enutritus, nec sit facile nova in corde veteri meditari. [Col. 1086C] Manet enim apud nobilem virum Philippum, ducem Sueviae, alta mente repostum qualiter quasi solus impedieris promotionem ipsius et ipsum coegeris thesaurorum suorum copias in vacuum exhaurire, ac sua ipsum hactenus intentione frustraveris. Unde, licet forsan ex parte impedimenti materiam tolleres, quia tamen nec de ipsius pectore praecedentis repulsae, quam valde injuriosam reputat, nec tantae morae memoriam aboleres, nec posses erogatam pecuniam restaurare, ipse sibi nec de damno nec de injuria crederet satisfactum, sed in te potius quidquid amodo ipsi sinistri contingeret vel contigit hactenus retorqueret; et quamvis vasa iracundiae suae in te forsitan effundere non valeret, [Col. 1086D] indignum tamen semper sui favoris gratia reputaret. Quia ergo plene de prudentia tua et discretione confidimus, et tam de constantia quam fidelitate speramus, nihil tale de te penitus suspicantes, fraternitatem tuam monemus et exhortamur attentius et per apostolica scripta sub obtentu gratiae nostrae districte praecipiendo mandamus quatenus in tuae mentis proposito perseverans, ad promotionem regis ipsius potenter intendas, nec patiaris plantam quam tu ipse plantasti per humoris defectum arescere, quam vales, si velis, uberius irrigare. Novimus enim quod tanta prudentia et potentia tuae fraternitatis existit ut cum favore nostro, qui a multis sollicitudinibus expediti, expeditius et melius promotioni ejusdem regis intendere jam valemus, [Col. 1087A] quod feliciter incoepisti, si plene velis, possis felicius consummare [(45) 1Kb] . Sane nosse te volumus quod damnatae memoriae Marcualdus, qui nos magis fraudibus quam viribus molestabat, Conradus dux olim Spoleti, qui ut in locum ejus succederet in Siciliam accedebat, Otto de Barenste, qui sanctae memoriae Leodiensem episcopum interfecit, et frater ipsius, dextera Domini faciente virtutem, miserabiliter exspirarunt. Unde cum in eorum decessu pars ipsorum sit pene penitus annullata, pro parte majori a sollicitudinibus regni Siciliae liberati, super negotio imperii plenius intendemus [(46) 1Kb] . Nam etiam charissimo in Christo filio nostro Frederico illustri regi Siciliae soror charissimi in Christo filii nostri illustris regis Aragonum est de mandato nostro et [Col. 1087B] assensu suorum familiarium desponsata; et nuntii sunt missi solemnes, qui non solum eam sed et matrem deducant, ut ipsa puerum nutriat et puellam. Caeterum tua fraternitas non ignorat quod cum multi archiepiscoporum et episcoporum fidem non teneant, juramenta non servent, et despiciant Petri claves, nobis suggeritur a plerisque ut propter hoc et alias multas necessitates Ecclesiae generale concilium convocemus: quod si duxerimus convocandum, te personaliter volumus interesse. Te igitur super hoc sicut venerabilem fratrem et de quo plene confidimus, consulentes, volumus et mandamus ut tam de his quam de aliis quae praemisimus nobis quam citius per fidelem nuntium et discretum non differas respondere.

[Col. 1087C] Datum Laterani.





LXXXI. LITTERAE OTTONIS REGIS IN ROMANORUM IMPERATOREM ELECTI.

Venerabili in Christo Patri ac domino INNOCENTIO sacrosanctae Romanae Ecclesiae summo pontifici OTTO, Dei gratia et sua Romanorum rex et semper Augustus, debitam subjectionem et reverentiam cum filiali dilectione.

Paternitati vestrae, Pater sancte, significamus quod Coloniensis Ecclesia Coloniensem archiepiscopum ita nobis in fidelitate alligavit quod ipsum nunquam firmiorem et stabiliorem habuimus quam nunc habemus; quia si a compromissione facta resilire [Col. 1087D] vellet, non posset. Sciatis praeterea quod nos cum charissimo avunculo nostro rege Angliae sumus confoederati, ita quod ipse contra omnes homines in rebus et in pecunia nobis subvenire tenetur una cum regno suo, et nos ei, salvo honore et honestate Romanae Ecclesiae, cui nos et ipse nunquam deerimus. Tenetur enim avunculus noster cum rege Franciae facere pacem, sicut et nos de mandato vestro tenemur. Alioquin, pacem et concordiam cum ipso non fecissemus, nisi nobis et Ecclesiae Romanae videremus expedire. Nihil etiam, teste legato, fecimus in praejudicium regis Franciae. In spe sumus cujusdam magnae nostrae promotionis; de qua cum [Col. 1088A] certificati fuerimus, quam Deo volente breviter sciemus, vobis tanquam Patri ac domino nostro significabimus; et vos cum tota curia per Dei gratiam gaudebitis. Sciatis insuper certissime quod omnem promotionem nostram, post Deum, sanctitati vestrae recognoscimus, nuntios nostros, vos ad certificandum de statu nostro, vobis saepius transmittimus; sed si ad vos veniant ignoramus. Nos enim super omnia prosperum statum vestrum audire desideramus. Ea quae scripsistis pro nobis in Teutoniam supplicamus ut idem faciatis in Italia.



LXXXII. ILLUSTRI OTTONI REGI IN ROMANORUM IMPERATOREM ELECTO.

Non oportet ut animi puritatem, quam in promotionis [Col. 1088B] tuae negotio gessimus, litteris exprimamus, cum jam intentionem nostram opera manifestent, nec super his egemus testibus peregrinis quae tua serenitas recognoscit. Novit enim celsitudo regalis quod post eum a quo est omnis potestas, cum sit Rex regum et Dominus dominantium, per nos vicarios ejus indignos tuae promotionis initium felicem hactenus est sortita progressum, licet principium debile processus difficilis sit secutus. Unde regia serenitas non miretur si nondum juxta votum nostrum et suum coeptum est negotium consummatum, quia nihil repente fit summum, ipsumque negotium tam magnum existit quod in saecularibus non est majus, et si ad hujus promotionis primitias et medii temporis obstacula respectus debitus habeatur, [Col. 1088C] non sit modicum reputandum quod in tantum est per Dei gratiam prosperatum. Nos autem de tua prosperitate gaudemus, et successus tuos proprios reputamus; utpote qui plantae nostrae oblivisci non possumus, sed quam plantavimus et rigavimus, laetamur ab eo sine quo neque qui plantat neque qui rigat est aliquid plenius augmentari. Gaudemus etiam quod memor propriae sponsionis, in forma pacis quam cum charissimo in Christo filio nostro Philippo illustri rege Francorum pacem, sicut et tu, ipse facere teneretur. Monemus igitur serenitatem tuam et exhortamur in Domino quatenus de tua promotione sollicitus, quae ad eam spectare cognoveris, studeas efficaciter procurare. [Col. 1088D] Specialiter autem tibi caveas ab insidiis malignorum, ne in personam tuam aliquid valeant machinari. Nos enim, quantum nobis permittit Dominus, ultra forte quam credas super promotionis tuae negotio vigilamus, sperantes quod illud, dante Domino, desideratum celeriter consequetur effectum. De nobis autem nosse te volumus quod valemus per Dei gratiam et vigemus, et universa nobis, quantum tamen humana conditio patitur, pro voto succedunt.

Datum Laterani, Idibus Januarii.



LXXXIII.
[Col. 1089A]

[(47) 1Kb] Perfidiam archiepiscopi Trevirensis vos non credimus ignorare: qui licet praeter communis obedientiae vinculum et juramentum fidelitatis quo Ecclesiae Romanae tenetur, nobis promiserit firmiter et juramento firmarit quod, super facto imperii, beneplacitum nostrum sine conditione qualibet sequeretur, quasi tamen haec omnia parvipendens, non solum super hoc nostris hactenus noluit obedire mandatis, sed pro viribus restitit et resistit ne nostrum beneplacitum impleatur, latam etiam in se excommunicationis sententiam parvipendens; nec credit suae praesumptioni sufficere quod inobedientiae reus, transgressor fidei et juramenti proprii violator effectus, contra id quod nobis firmiter repromisit, [Col. 1089B] litteris suis patentibus super hoc apud nos in testimonium derelictis, venire praesumit, sed vos etiam, sicut accepimus, in testimonium invocat falsitatis, asserens quod personam charissimi in Christo filii nostri illustris regis Ottonis in Romanorum imperatorem electi exceperit cum juravit. Nos igitur ejus contumaciam attendentes, excommunicationis in ipsum sententiam duximus proferendam; sed ipse adhuc in sua contumacia perseverans, eam contemnere non veretur. Nolentes igitur temeritatem hujusmodi relinquere incorrectam, fraternitati vestrae per apostolica scripta mandamus et districte praecipimus quatenus excommunicatum eum singulis diebus Dominicis et festivis, pulsatis campanis et candelis accensis, publice nuntietis et [Col. 1089C] per vestras faciatis dioeceses sub solemnitate simili nuntiari; ex parte nostra denuntiantes eidem quod nisi post denuntiationem nostram infra sex menses ad mandatum nostrum redierit humiliter et devote, ac sicut juramento tenetur, super facto imperii nostrae satisfecerit voluntati, ex tunc, convocato vicinorum episcoporum concilio, de consilio fratrum nostrorum depositionis in eum sententiam proferemus.

Datum Laterani, VI Kal. Martii, pontificatus nostri anno sexto.



LXXXIV. PRAENESTINO EPISCOPO APOSTOLICAE SEDIS LEGATO

Recepimus litteras quas tua nobis fraternitas destinavit benignitate qua decuit, et diligenter notavimus quae per eas apostolicis auribus intimasti. Gaudemus [Col. 1089D] autem et fraternitatem tuam in Domino commendamus quod inter gentes prius incognitas et populos linguae quam non noveras constitutus, talem te studes tam in verbis quam actibus exhibere ut videntes opera tua bona glorificent Patrem nostrum, a quo est omne datum optimum et donum omne perfectum, et nobis in actionibus gratiarum assurgant quod angelum pacis ad eos duximus destinandum. Unde, post eum qui dirigit gressus nostros, tuae non modicum ascribimus probitati quod in tantum per Dei gratiam in manibus tuis negotium est imperii prosperatum, cum opere pariter et sermone charissimo in Christo filio nostro illustri regi Ottoni [Col. 1090A] in Romanorum imperatorem electo favorem comparaveris plurimorum, apud quos et loquebatur lingua prudenter et sufficienter perorabat honestas. Gaudemus etiam quod, etsi necessitates nimias patiaris, quia tamen abundare, secundum Apostolum, et penuriam pati novisti, [(48) 1Kb] noluisti cuiquam esse oneri, sed paucis contentus existens paupertatem quasi divitias reputasti. Nos autem fraternitati tuae providere volentes, venerabiles fratres nostros episcopos et canonicos Metenses et Cameracenses et universos praelatos in Metensi et Cameracensi dioecesibus constitutos per nostras litteras increpamus super eo quod tibi, licet absenti, noluerunt in procurationibus subvenire; quibus etiam districte praecipimus ut sive ad ipsos accesseris, sive alias fueris commoratus, [Col. 1090B] procurationum subsidia ita liberaliter tibi studeant exhibere quod subsequens liberalitas culpam redimat praecedentem. Alioquin, sententiam quam in eos duxeris proferendam ratam nos scribimus habituros et facturos inviolabiliter observari. Generales etiam litteras super procurationibus exigendis tibi transmittimus: quas fine simili terminamus, legationis tuae litteris innovatis. Scribimus etiam charissimo in Christo filio nostro illustri regi Danorum ut cum confoederationis inter eum et praedictum regem Ottonem initae mediator et confirmator exstiteris, si propter hanc vel aliam causam te ad praesentiam ejus oportuerit proficisci, sicut legatum apostolicae sedis te benigne recipiat et honorifice studeat pertractare, consiliis tuis et monitis acquiescens. [Col. 1090C] Similes quoque litteras, imo efficaciores etiam venerabilibus fratribus nostris archiepiscopis et episcopis per Teutoniam constitutis sicut videre poteris, destinamus. Contra Trevirensem autem scribimus venerabilibus fratribus nostris archiepiscopis et episcopis per Teutoniam constitutis ut singulis diebus Dominicis et festivis, pulsatis campanis et candelis accensis, excommunicatum eum publice nuntient, et per dioeceses suas sub solemnitate faciant similiter nuntiari; ex parte nostra denuntiantes eidem quod, nisi post denuntiationem eorum infra sex menses ad mandatum nostrum redierit humiliter et devote, ac, sicut juramento tenetur, super facto imperii nostrae satisfecerit voluntati, ex [Col. 1090D] tunc, convocato convicinorum episcoporum concilio, de consilio fratrum nostrorum depositionis in eum sententiam proferemus. Monemus igitur fraternitatem tuam et exhortamur attentius et per apostolica tibi scripta mandamus quatenus non deficias, sed proficias potius et ad promotionem negotii quod tuae discretioni commisimus exsequendum sicut hactenus, imo fortius quam hactenus sicut de tua devotione speramus, intendas; quoniam, prout credimus, in brevi terminabitur labor tuus ad exaltationem sedis apostolicae, augmentum imperii et tuae fraternitatis honorem.

Datum Laterani, VI Kal. Martii, anno sexto.



LXXXV. UNIVERSIS TAM ECCLESIASTICIS QUAM SAECULARIBUS PRINCIPIBUS ALEMANIAE.
[Col. 1091A]

Cum Ecclesia Romana supra firmam petram a Christo sit petra fundata, sicut ipse testatur ad Petrum, Super hanc petram aedificabo Ecclesiam meam (Matth. XVI), non est de ipsius instabilitate temere praesumendum, quae super ipso summo angulari lapide Christo Jesu aedificata, constans et immobilis perseverat. Cum enim fundamentum ejus positum sit praeter quod aliud poni non potest, quod est Christus Jesus, et liquefacta terra, et omnibus habitantibus in eadem, ipsius columnas Dominus confirmarit, nec fluminum impetus, nec impulsus ventorum, nec pluviarum formidabit insultus; quoniam [Col. 1091B] in illo est stabilitate perpetua solidata quem Jordanis conversus retrorsum expavit, qui imperat ventis et mari et pluviis ponit legem. Ipsa est etenim domus illa de qua Dominus in Evangelio protestatur: Descendit pluvia, et venerunt flumina, et flaverunt venti, et irruerunt in domum illam, nec cecidit: fundata enim erat supra petram (Matth. VII). Absit igitur ab ea nota cujuslibet levitatis, absit ut leviter revocet quod mature disponit, absit ut in seipsa infirma sit et vacillet, quae si avorum fluctuent instituta, illa, cum expedit, concessa sibi coelitus auctoritate confirmat. Petro enim et successoribus ejus principaliter intelligitur a Domino esse dictum: Ego rogavi pro te, Petre, ut non deficiat fides tua; sed tu aliquando conversus, confirma fratres tuos (Luc. [Col. 1091C] XXII). Non igitur deficiet fides Petri, vel apostolicae sedis auctoritas vacillabit; quoniam is qui se asserit orasse pro ea, in omnibus est pro sui reverentia, sicut testatur Apostolus, exauditus; qui licet corporalibus subtractus aspectibus in coelum ascenderit sedens ad dexteram Dei Patris, Ecclesiam tamen orphanam non reliquit, quam potenter protegit et praesentialiter ipsam custodit. Nam ipsemet apostolis repromisit: Ecce, inquiens, ego vobiscum sum omnibus diebus usque ad consummationem saeculi (Matth. XXVIII). De hujus ergo protectione secura et praesentia confortata dum habet, imo quoniam habet Dominum adjutorem, non timet quid faciat sibi homo, sciens quod portae inferi adversus [Col. 1091D] eam non poterunt praevalere, nec alius solvere quos ipsa ligarit vel ligare quos solverit tradita sibi a Domino potestate. Credi ergo non debet quod in se ipsa discors existat, cum eam sibi elegerit Dominus non habentem maculam neque rugam. Haec est enim tunica inconsutilis desuper contexta per totum, quae divisa non fuit etiam tempore passionis. Haec est una columba, de qua legitur in Canticis canticorum; Una est columba mea, perfecta mea; una est matri suae, electa genitrici suae (Cant. VI). Haec est unum ovile, de quo Dominus in Evangelio protestatur: Fiet unum ovile et unus pastor (Joan. X). Licet enim aliquando quidam conati sint illam dividere, ipsam tamen potius purgaverunt, cum, recedentibus tenebris, lucida tota remanserit non habens partem [Col. 1092A] aliquam tenebrarum, de quibus Joannes Apostolus ait: A nobis exierunt, sed non fuerunt ex nobis (I Joan. II). Miramur ergo non modicum et movemur quod pestilentes quidam filii tenebrarum, Satanae discipuli, praenuntii Antichristi, nobis et Ecclesiae Romanae notam volunt impingere levitatis, tanquam quod cum multa gravitate statuimus velimus leviter revocare. Nec hoc solo contenti, moliuntur innuere, licet frustra, quod inter nos et fratres nostros zelus sit et contentio, nec sapiamus idem, sed in aemulatione et contentione ad ea quae statuimus procedamus; cum tantus potius per Dei gratiam vigeat inter nos charitatis affectus et tam insolubile maneat vinculum unitatis ut sit nobis cor unum et anima una, secundum Psalmistam, ambulantibus in domo Domini [Col. 1092B] cum consensu. Ipsi autem volentes auctoritati sedis apostolicae derogare ac in dubium revocare quod fecimus, tam super imperii Romani negotio contra charissimum in Christo filium nostrum illustrem regem Ottonem in Romanorum imperatorem electum quam super facto Ecclesiae Maguntinae adversus venerabilem fratrem nostrum Siffridum archiepiscopum Maguntinum, falsas praesumpserunt litteras exhibere, volentes quosdam ex fratribus nostris a nobis discordes ostendere, ac sic animos vestros a consiliis nostris et monitis revocare. Verum mentita est iniquitas sibi, quia praevalere non potuit veritati figmentum, cum litterarum falsitas manifesta sitrecte intuentibus per seipsam, cum nec litterae quae tanquam sub nomine nostro missae fuerunt Pataviensi, [Col. 1092C] Frisingensi et Eistensi episcopis praesentatae, Ecclesiae Romanae stylum redoleant, nec illae quae dicuntur a quibusdam nostris fratribus destinatae fratrum nostrorum sapiant gravitatem; imo tanta sit inconcinnitas in utrisque ut nullus sanae mentis de ipsis debuerit dubitare. Unde culpabiles se ostendunt qui earum procedere occasione praesumunt. Cum ergo nec super imperii Romani negotio nec super facto Ecclesiae Maguntinae a nostro velimus proposito declinare, universitatem vestram monemus et exhortamur attentius et per apostolica vobis scripta mandamus quatenus super utroque consiliis nostris et monitis intendatis: scituri pro certo quod non intendimus ad depressionem imperii, sicut mendaces aliqui mentiuntur, sed ad exaltationem ipsius propensius [Col. 1092D] aspiramus.

Datum Laterani, Non. Aprilis.





LXXXVI. LITTERAE CARDINALIUM AD UNIVERSOS TAM ECCLESIASTICOS QUAM SAECULARES PRINCIPES ALEMANNIAE.

Tam super imperii Romani scissura quam super Ecclesiae Maguntinae discordia pio compassionis affectu dolemus, affectantes utriusque commodum et honorem. Cum autem et dominus papa nobiscum et nos cum ipso simus per Dei gratiam unanimes et concordes, quoniam ipse nos tanquam fratres et filios diligit et honorat, et nos eum tanquam patrem et dominum reveremur et veneramur, mirari cogimur et moveri quod quidam homines pestilentes, illius [Col. 1093A] utique filii qui ab initio mendax fuit et in veritate non stetit, sub nomine ipsius domini papae ac quorumdam ex nobis, tam super imperii Romani negotio contra illustrem regem Ottonem in Romanorum imperatorem electum quam Ecclesiae Maguntinae contra venerabilem fratrem nostrum Siffridum archiepiscopum Maguntinum, falsas praesumpserunt litteras exhibere, volentes super utroque negotio nos discordes ostendere, ut possent auctoritati sedis apostolicae derogare. Quia vere Dominus Romanam Ecclesiam super firmam petram stabili soliditate fundavit, cujus idem ipse fundamentum est et fundator, frustra quis existimat ut ab iis quae etiam multa disponit maturitate consilii profana facilitate recedat, praesertim hoc tempore quo, quantum hominibus est concessum, non impetu voluntatis [Col. 1093B] effertur, sed motu dirigitur rationis. Ideoque reprehensibiles convincuntur qui litteris falsis utentes, apostolicum moliuntur impedire statutum; praesertim cum hujusmodi litterae tam manifestam exprimant falsitatem ut nemo sanae mentis super iis debuerit dubitare. Universitatem itaque vestram rogamus attentius et monemus quatenus tam de domino nostro summo pontifice quam nobis ipsis nihil velitis suspicari sinistri, nec credatis immissionibus quae fiunt per angelos malos; sed salubribus Ecclesiae Romanae consiliis intendatis, quae non ad depressionem imperii, sed ejus exaltationem intendit. Licet autem aliqui nostrum pro diversis Ecclesiae necessitatibus sint absentes, quia tamen [Col. 1093C] unum et idem eos novimus sentire nobiscum, has litteras cum sigillo omnium qui apud sedem apostolicam praesentes existimus sub universitatis nomine destinamus.



LXXXVII. ARCHIEPISCOPIS, EPISCOPIS, RECTORIBUS, POTESTATIBUS, CONSULIBUS, MARCHIONIBUS, COMITIBUS ET ALIIS NOBILIBUS LOMBARDIAE.

Inter activae vitae sollicitudines, quibus cum Martha jugiter occupamur, cura plurima satagentes, duo sunt quae praecipua reputamus, utpote quae angunt amplius mentem nostram, et familiarius tangunt Ecclesiam generalem, videlicet imperii Romani divisio et necessitas terrae sanctae. Unde tanto super [Col. 1093D] iis nobis est consultius procedendum, quanto majori egent gravitate consilii et ad plurium utilitatem pertinent si sollicite procurentur, et si fuerint negligenter omissa redundant in plurium laesionem. Licet igitur utrumque sic respiciat Romanam Ecclesiam ut totum tangat populum Christianum, quia tamen imperii Romani negotium specialiter ad statum pertinet Lombardiae, per venerabiles fratres nostros Ferrariensem, Papiensem et Placentinum episcopos, qui nobis, nullo mediante, subjecti vinculo sunt fidelitatis astricti, consilium et auxilium vestrum duximus requirendum. Monemus igitur universitatem vestram et exhortamur attentius, et per apotolica vobis scripta mandamus quatenus cum ab eisdem episcopis fueritis evocati, ad eorum praesentiam [Col. 1094A] accedentes, consilium et auxilium vestrum super praedictis articulis eis et nobis per eos fideliter exponatis: scituri pro certo quod cum opportunum videatur tempus adesse, non parcemus laboribus nec expensis quo minus opportune per nos et alios Ecclesiae Romanae devotos adjuti, utrumque, favente Deo, ad optatum perducamus effectum.

Datum Ferentini, XIII Kal. Augusti.



LXXXVIII. FERRARIENSI, PAPIENSI ET PLACENTINO EPISCOPIS.

Inter activae, etc., usque Lombardiae, per vos, qui nobis nullo mediante subjecti vinculo estis fidelitatis astricti, et ob hoc apostolicae sedis negotia fiducius vobis committimus exsequenda, consilium et auxilium venerabilium fratrum nostrorum archiepiscoporum [Col. 1094B] et episcoporum et dilectorum filiorum rectorum, potestatum, consulum, marchionum, comitum et aliorum nobilium Lombardiae duximus requirendum. Ideoque fraternitati vestrae per apostolica scripta mandamus et districte praecipimus quatenus eos ad locum idoneum convocantes, inquiratis et simul ab omnibus et seorsim a singulis, secrete tamen et caute, quid sentiant et quid velint super capitulis memoratis; et id nobis tam per vestras quam per eorum litteras fideliter intimetis, vestra quoque consilia subscribentes. Taliter autem mandatum apostolicum impleatis quod super hoc sollicitudinem vestram debeamus merito commendare.



LXXXIX. POTESTATI ET CONSULIBUS MEDIOLANENSIBUS.
[Col. 1094C]

Cum super facto imperii jampridem noveritis mentem nostram et consilium vestrum nobis per litteras vestras duxeritis exponendum, miramur quod adesse nobis hactenus neglexistis; praesertim cum pro certo noveritis quod nobilis vir Philippus dux Sueviae progenitorum suorum inhaerens vestigiis, ad depressionem civitatis Mediolanensis intendat, et charissimus in Christo filius noster illustris rex Otto in Romanorum imperatorem electus, inclytae recordationis Henrici ducis Saxoniae patris sui, qui etiam contra mandatum imperii vestram dilexit pro viribus civitatem, sicut plenius id novistis, exempla secutus, ad honorem vestrum et augmentum aspiret. Non ergo deberetis finem negotii, quasi sedentes [Col. 1094D] a longe, taciti exspectare, ne inde amittatis gratiam regis ipsius unde non possitis ducis benevolentiam obtinere, quodque rex vobis ad negligentiam, dux imputet ad vindictam, utpote qui vestram novit plenius voluntatem. Licet ergo super facto imperii venerabilium fratrum nostrorum archiepiscoporum et episcoporum, dilectorum quoque filiorum rectorum, potestatum, consulum, marchionum, comitum et aliorum nobilium Lombardiae consilium et auxilium requiramus, vos tamen per speciales litteras, secreto tamen et caute, duximus visitandos, nobilitatem vestram monentes et exhortantes attentius et per apostolica vobis scripta mandantes quatenus taliter, cum possitis, hoc negotium [Col. 1095A] dirigatis, quod ad honorem apostolicae sedis et vestrae civitatis augmentum nostrum et vestrum desiderium felicem exitum sortiatur: scituri pro certo quod cum tempus immineat opportunum, non parcemus laboribus nec expensis quo minus opportune per vos et alios Ecclesiae devotos adjuti negotium ipsum, auctore Deo, ad optatum perducamus effectum.



XC. SALZBURGENSI ARCHIEPISCOPO.

Ad usitatam fallendi speciem assueti fallaciae recurrentes, quod viribus nequeunt, nituntur fraudibus obtinere, et falso astruunt quod vere nequeunt affirmare, auctoritatem sibi ex mendacio mendicantes. Verum [Col. 1095B] quia frustra jacitur rete ante oculos pennatorum, praevalere non poterit falsitas apud eos qui veritatem diligentius investigant, nec robur ex fallacia sortietur qui cum fallere velit proximum, fallit potius semetipsum, quia cadent pariter figulus et figmentum. Sane ad nostram noveris audientiam pervenisse quod Sueviae dux Philippus, ut corda principum charissimo in Christo filio nostro illustri regi Ottoni in Romanorum imperatorem electo faventium infirmaret, et ex simulato favore nostro robur aliquod obtineret, fecit per Teutoniam divulgari quod dilectum filium priorem Camaldulensem ad ejus praesentiam miseramus, eum ad coronam imperii evocantes. Caeterum, ut coram Deo sub testimonio conscientiae nostrae loquamur, nec priorem [Col. 1095C] praedictum nec alium ad ducem ipsum duximus destinandum; sed priorem eumdem ab eo missum recepimus offerentem plura et plurima referentem sub testimonio litterarum quas dux ipse sigillo fecerat aureo roborari [(49) 1Kb] ; cumque idem prior ex ejus parte proponeret coram nobis quod paratus erat ad mandatum Ecclesiae Romanae redire, a nobis non potuit responsum aliud extorquere nisi quod cum redeuntibus ad Ecclesiae gremium nolimus aditum veniae denegare, prompti eramus eum recipere sicut quemlibet poenitentem. Monemus igitur fraternitatem tuam et exhortamur attentius et per apostolica tibi scripta mandamus quatenus quidquid malitiose fingatur, quaecunque immissiones per angelos malos [Col. 1095D] fiant, non credas quod a constantia mentis nostrae tam leviter recedamus et quod velimus in duabus viis inaequalibus gressibus claudicare. Nullus ergo de nobis suspicetur hujusmodi levitatem, cum non fuerimus hactenus in proposito nostro leves, nec apostolica sedes, quae in petrae illius est firmitate fundata de qua dicit Apostolus: Petra autem erat Christus (I Cor. X), quae mature disposuit, de facili soleat revocare. Ad haec, licet de te quaedam nobis fuerint sinistre suggesta, nos tamen de tuae devotionis constantia indubitatam fiduciam obtinentes, fidem suggestis nolumus adhibere; fraternitati per apostolica scripta mandantes quatenus in fidelitate stabiliter [Col. 1096A] perseverans, ea semper efficias quae ad honorem et profectum ipsius debeant provenire, ut et nos commodis et augmentis tuis efficaciter intendere teneamur.

Datum Ferentini, V Idus Septembris.



XCI. ILLUSTRI REGI OTTONI IN ROMANORUM IMPERATOREM ELECTO.

Ei qui mortificat et vivificat, deducit ad inferos et reducit, faciens in tentatione proventum, quas possumus gratiarum exsolvimus actiones quod non est oblitus inutilis servi sui, sed in verae dilectionis indicium visitans visitavit nos, qui quos amat arguit et castigat, et in corporis aegritudine manum suam super nos aliquantulum aggravavit. Verum [Col. 1096B] quoniam non vult mortem peccatoris, sed ut convertatur et vivat, morti nos tradere noluit; sed secundum multitudinem miserationum nostrarum [suarum] salvos nos faciens, alligavit contritiones nostras, et aegritudinem mitigavit, et flagellum quod super nos misericors et miserator induxit misericorditer relevans, adhuc nos Ecclesiae suae servitio reservavit; ita quod jam per ejus gratiam in bona sumus convalescentia constituti. Utinam autem virtutem ex infirmitate perficiat, ut praecedens infirmitas futurae sit materia firmitatis; quatenus ex ipsa reddamur aegritudine fortiores, et cum imperfectum nostrum perfectius nunc et plenius agnoscamus, si quid possumus, si quid sumus aut scimus, si quid laudabiliter [Col. 1096C] agimus, non nostris tribuamus meritis, sed ei potius ascribamus, scientes quod neque qui plantat neque qui rigat est aliquid, sed qui incrementum dat Deus. Si ergo tanto tempore serenitatem regiam distulimus visitare litteris, non moveatur aliquatenus aut miretur; cum satis nobis fuerit visitationis tempore in visitatorem intendere, nec visitati possemus de facili alios visitare. Inter ipsos autem doloris stimulos et infirmitatis augustias in eo qui consolatur nos in omni tribulatione nostra consolationem accepimus, et in aegritudinis tristitia sumus laetiores effecti quod laetos de tua serenitate audivimus rumores quod is qui visitat et facit redemptionem plebis suae docuit manus tuas ad praelium et digitos instruxit ad bellum, infirmans arcum [Col. 1096D] fortium qui in sua potentia confidebant, ut sic a facie tua fugerent quod nec congressum etiam exspectarent. Monemus igitur serenitatem regiam et exhortamur in Domino quatenus in eo qui est fortitudo nostra figas anchoram spei tuae, nec tuae industriae imputes si quid tibi acciderit juxta votum, sed ei potius causam tuae prosperitatis ascribas. De nobis autem sicut patre spirituali confidens, in omnibus quae ad tui honoris spectaverint augmentum, consilium nostrum et auxilium confidenter exquiras, cum illud non tibi minus libenter impendere proponamus quam tibi necessarium aut voluntarium sit habere. Verum quoniam ad usitatam fallendi [Col. 1097A] speciem assueti fallaciae recurrentes, quod viribus nequeunt, fraudibus obtinere nituntur, auctoritatem sibi ex mendacio mendicantes, sicut nostris auribus est intimatum, Sueviae dux Philippus, etc., ut in prima praecedenti [(50) 1Kb] , usque poenitentem. Haec sicut scripsimus ita esse non dubites; nec credas si forsan immissiones, etc., usque claudicare, cum non fuerimus hactenus in proposito nostro leves, etc., usque revocare. Cadant igitur et cadent, Domino faciente, figulus et figmentum, veritas autem de die in diem amplius invalescet.

Datum.



XCII. ARCHIEPISCOPIS, EPISCOPIS, ET ALIIS ECCLESIARUM PRAELATIS, RECTORIBUS, POTESTATIBUS, CONSULIBUS, MARCHIONIBUS, COMITIBUS ET ALIIS NOBILIBUS CONSTITUTIS IN LOMBARDIA.
[Col. 1097B]

Novit scrutator renum et cordium Dominus Jesus Christus, cui omnium sunt cogitationes et intentiones apertae, quod in facto imperii bono zelo processimus, id sollicite procurantes ut persona talis assumeretur ad illud quae pacem Ecclesiae ac imperii affectaret, et urbis honores diligeret, et servaret Italiae totius ac Lombardiae specialiter libertatem. Non enim, sicut pestilentes aliqui mentiuntur volentes inter Ecclesiam et imperium immortalis discordiae materiam suscitare, ad imperii depressionem intendimus, sed incrementum ipsius potius affectamus; utpote per quod, si bene ordinatum fuerit, Ecclesiam defendendam credimus et in pluribus [Col. 1097C] exaltandam. Nam etsi quidam imperatorum Romanam Ecclesiam, Lombardiam et universam Italiam graviter fuerint persecuti, sicut universitatis vestrae discretio bene novit, novimus tamen quod aliqui sunt sedem apostolicam venerati, ditantes et dotantes eamdem, amantes Italiam, et diligentes specialiter Lombardiam. Attendentes igitur olim quantum dispendium ex defensoris defectu pateretur Ecclesia quantumque incommodum ex imperatoris carentia sentiret religio Christiana, licet diutius exspectaverimus exspectantes si forsan principes vel per seipsos vel de consilio nostro finem imponerent tantis malis, quia tamen eos super his invenimus negligentes, paterna ipsos curavimus [Col. 1097D] sollicitudine commonere ut Deum habentes prae oculis, et imperii zelantes honorem, ad provisionem ipsius melius intendere procurarent; ne vel dignitas annullaretur ipsius, vel libertas per eorum discordiam deperiret. Alioquin, quia mora trahebat periculum grave secum, nos quod expedire crederemus amplius procurantes, illi favorem apostolicum praestaremus quem crederemus majoribus studiis et meritis adjuvari.

Cum autem ad hujusmodi litteras, quas ad multos principum novimus pervenisse, nobis nec verbo fuisset nec facto responsum, audito quod quidam eorum ad commune colloquium disponerent convenire, [Col. 1098A] per litteras nostras consilium nostrum eis duximus exponendum, super iis quae necessaria videbantur eos diligentius instruentes. Caeterum cum nec sic potuissemus proficere apud eos, nolentes ulterius Ecclesiae ac imperii dissimulare jacturam, non posuimus carnem brachium nostrum, nec acceptavimus vultum potentis; sed in eo ponentes spem nostram qui non est personarum acceptor, et qui David de postfetantes accepit pascere Jacob populum suum et Israel haereditatem suam, pensavimus et examinavimus, quantum tamen de plano potuimus, studia eligentium, cum persona nobilis viri ducis Sueviae nostrum noluerit super hoc subire judicium; et intelleximus quod licet major pars principum in electione ipsius ab initio [Col. 1098B] convenisset, plures tamen ex iis ad quos imperatoris spectat electio convenerunt postmodum in charissimum in Christo filium nostrum illustrem Regem Ottonem; et quod ex eo quod fautores praefati Philippi, absentibus aliis et conptemptis, ipsum prius eligere praesumpserunt, patet eos perperam processisse, cum explorati sit juris quod electioni plus contemptus unius quam contradictio plurimum obsistat. Unde quia privilegium meruerunt amittere qui permissa sibi abusi sunt potestate, videri non immerito poterat quod injuria hujusmodi nonobstante caeteri praetacti uti potuerint jure suo. Praeterea dux praedictus nec ubi debuit, nec a quo debuit, coronam et unctionem accepit. Memoratus vero rex et ubi debuit, videlicet Aquisgrani, [Col. 1098C] et a quo debuit, scilicet a venerabili fratre nostro Coloniensi archiepiscopo, recepit utrumque. Insuper sufficienter examinavimus merita personarum, cum dubium non existat ad nos examinationem hujusmodi pertinere. Est etenim generaliter et particulariter observatum ut ad eum examinatio personae pertineat, ad quem impositio manus spectat: quod et principes sine contradictione qualibet recognoscunt; sicut expresse per venerabilem fratrem nostrum Salzburgensem archiepiscopum et dilectum filium abbatem de Salem et nobilem virum marchionem orientalem legatos suos recognoverunt in nostra praesentia constitutos, etiam principes supradicto Philippo faventes. Quod autem cum in electione vota principum dividuntur, post [Col. 1098D] admonitionem et exspectationem alteri partium favere possimus, maxime postquam a nobis unctio, consecratio, et coronatio postulatur, sicut utraque pars a nobis multoties postulavit, ex jure patet pariter et exemplo. Nunquid enim si principes admoniti et exspectati vel non potuerint vel noluerint convenire, apostolica sedes advocato et defensore carebit, eorumque culpa ipsi redundabit in poenam? Praeterea vestra, sicut credimus, universitas non ignorat quod cum Lotharius et Conradus in discordia fuissent electi, Romanus pontifex Lotharium coronavit, et imperium obtinuit coronatus, eodem [Col. 1099A] Conrado tunc demum ad gratiam redeunte. Sunt autem notoria impedimenta, quae praefato duci ad suam promotionem obsistunt, videlicet excommunicatio publica, perjurium manifestum, et persecutio divulgata quem progenitores ejus et ipse praesumpserunt in apostolicam sedem et alios ecclesiasticos exercere. Unde videri non immerito poterat quod ad reprobationem ipsius non erat ordo judiciarius observandus, cum actione non indigeant manifesta. Fuit enim, etc., ut supra dc [(51) 1Kb] impedimentis [(52) 1Kb] . Qualiter Philippus excommunicatus fuerit et est, cum adhuc faveat Capparono, qui Marcualdo in malitia et excommunicatione successit, nec unquam fuerit absolutus, et quod venerit contra proprium jurameutum, fuerit etiam de persecutorum genere [Col. 1099B] oriundus, et est Ecclesiam persecutus, et qualiter libertas principum deperiret si ipsum eligerent, qualiter autem Fredericus et Henricus persecuti fuerint Lombardiam, qualiter eam subjicere voluerint servituti, qualiter Philippus ipse adhuc patrum suorum inhaerens vestigiis, regnum Siciliae nobis et etiam nepoti suo subtrahere moliatur, vestra, sicut credimus, universitas non ignorat. In persona vero regis Ottonis nihil impedimenti cognovimus quod promotioni ejus aliquatenus obviaret. Unde cum eum, licet sine vobis, pro vobis tamen receperimus jam in regem, et ei favorem apostolicum duxerimus impendendum, cujus pater pro Lombardia non solum odium imperatoris incurrit, sed suo etiam fuit patrimonio spoliatus, credebamus quod non solum consilium sed auxilium opportunum nobis [Col. 1099C] ob favorem regis ipsius et ei ob reverentiam apostolicae sedis et nostram potenter et viriliter impendere curaretis praesertim postquam exegimus a vobis utrumque; cumque consilium non super iis quae sunt praeterita requiratur, sed trahatur interdum a praeteritis ad futura, credebamus quod pensatis negotii circumstantiis et iis quae jam fecimus super facto imperii plenius indagatis, qualiter ad promotionem ipsius procedendum esset in posterum nobis consulere curaretis et auxilium impertiri. Verum plerique vestrum in nullo nobis auxilium promittentes, consilium vix superficie tenus praebuerunt, quasi esset adhuc quod factum fuerat faciendum, aut vellemus quod cum multa maturitate [Col. 1099D] fecimus ex multa levitate in dubium revocare Sed forsan quia non intellexeratis negotii seriem, nec adhuc erat processus nostri veritas vobis nota, taliter per vestras litteras respondistis? Sed non credebamus vobis ignotum quod jam erat in Teutonia divulgatum.

Monemus igitur universitatem vestram et exhortamur attentius et per apostolica scripta mandamus quatenus ob reverentiam apostolicae sedis et nostram et propriae libertatis obtentu quod omisistis hactenus sine dilatione qualibet suppleatis, et iis quae jam fecimus plenius intellectis, qualiter in favorem regis ipsius debeamus procedere rescribentes, [Col. 1100A] non solum consilium sed auxilium vestrum nobis efficaciter tribuatis, ut quod bene incoepimus, melius compleamus. Ecce etenim Dominus nostrum videtur approbasse consilium vel nobis illud misericorditer inspirasse, cum rex ipse de die in diem fiat seipso robustior, et regnum ejus jugiter roboretur, et debilitetur quotidie pars adversa, non tam humana manu quam divina dejecta. Cum enim hoc anno dux Sueviae supradictus terram nobilis viri Langravii Thuringiae fuisset ingressus et quamdam civitatem ipsius cum suis fautoribus obsideret [(53) 1Kb] , rex ipse, nutantibus etiam quibusdam ex suis, cum duce Bohemiae et aliis qui auxiliabantur eidem in auxilium Langravii properans, obsidentes obsedit; et faciente cum eo domino signum in bonum, [Col. 1100B] Philippus de Turingia in Saxoniam ad majorem exercitum colligendum aufugit; sed nec ibidem illum exspectare praesumpsit, imo ad civitatem, in qua sui obsidebantur occulte revertens, relicto exercitu et disperso, cum paucis in Sueviam latenter abscessit. Caeterum rex praedictus non paucis castris et terris quae duci faverant potenter acceptis, in locis quae ipse prius habuerat solemnes curias celebravit, tam a langravio quam duce Bohemiae, quem ipsi regem appellant, et fratre ipsius marchione Moraviae, a multis quoque comitibus Suppanis fidelitatis juramenta recepit, et eos de feudis suis solemniter juxta imperii consuetudinem investivit. Ne igitur, si finem exspectaveritis, veritatem negetis et Nescio vos (Matth. XXV) cum fatuis virginibus audiatis, praeveniatis regem ipsum obsequio, [Col. 1100C] et cum recipientes in regem auxilium ei tam utile quam efficax impendatis. Alioquin, dextra Domini faciente virtutem, et rex ipse promotionis suae recipiet incrementum, et in proximo monarchiam imperii obtinebit; sed vobis in nullo tenebitur, et nos vobis minus reputabimus debitores. Cum autem venerabilibus fratribus nostris Ferrariensi, Papiensi et Placentino episcopis, qulbus etiam venerabilem fratrem nostrum Mantuanum episcopum sociamus, pro eo quod quae in nostra praesentia constitutus a nobis audivit vobis poterit viva voce referre, negotium istud apud vos injunxerimus procurandum, volumus et mandamus ut per eos nobis plenius respondere curetis.

[Col. 1100D] Datum Anagniae, III Idus Decembris.



XCIII. EISDEM.

Cum per venerabiles fratres nostros Ferrariensem, Papiensem et Placentinum episcopos super facto imperii vos nuper duxerimus consulendos, quia de negotio ipso non eratis ad plenum instructi, minus sufficienter et plene per eosdem nobis episcopos respondistis. Ut igitur ex iis quae acta sunt hactenus plenius formetis animi vestri motum et propositum vestrum melius vobis exponere valeatis, per litteras generales totam seriem hujus facti, quam scire vos expedit, vobis duximus exponendam. [Col. 1101A] Ideoque universitatem vestram monemus attentius et per apostolica vobis scripta mandamus quatenus cum praedictis episcopis, quibus etiam venerabilem fratrem nostrum Mantuanum episcopum duximus sociandum, utpote qui quae a nobis audivit vobis plenius poterit viva voce referre, cum ab eis fueritis evocati, ad diem et locum quem vobis praefixerint accedentes, auxilium et consilium vestrum per eos et litteras vestras nobis plenius exponatis.

Datum Anagniae, ut supra.



XCIV. FERRARIENSI, PAPIENSI, PLACENTINO ET MANTUANO EPISCOPIS.

Cum per vos, fratres Ferrariensis, Papiensis et Placentinae, venerabiles fratres nostros archiepiscopos, [Col. 1101B] episcopos et dilectos filios abbates et alios Ecclesiarum praelatos, rectores quoque, potestates, consules, marchiones, comites et alios nobiles Lombardiae super facto imperii duxerimus consulendos, etc., in eumdem fere modum usque exponendam. Quia vero tu, frater Mantuane, quae a nobis audisti eis poteris viva voce referre, fraternitati vestrae per apostolica scripta mandamus quatenus praedictos omnes ad locum idoneum convocetis; ubi praesentatis eis majoribus litteris et perlectis, tenorem earum ipsis diligentius exponatis, exigentes ab eis ut non solum consilium nobis tribuant, sed auxilium et favorem impendant, et super utroque per suas nos reddant litteras et nuntios certiores. Vos quoque per litteras vestras responsiones eorum [Col. 1101C] nobis plenius intimetis.

Datum, ut supra.



XCV. POTESTATI ET CONSILIARIIS MEDIOLANENSIBUS.

Nisi constantiam vestram et industriam novissemus, potuissemus non immerito commoveri quod super facto imperii, de quo tam vos quam alios Lombardos nuper duximus consulendos, ita summo tenus et superficie tenus respondistis ut videremini aliud sapere quam quod hactenus vos novimus sapuisse. Meminimus enim, nec credidimus vos oblitos, qualiter olim pro charissimo in Christo filio nostro illustri rege Ottone, in Romanorum imperatorem electo per litteras vestras, quarum inscriptum vobis [Col. 1101D] sub bulla nostra mittimus interclusum, preces humiles porrexistis, inclytae recordationis Henrici ducis Saxoniae patris ejus beneficia recolentes. Sane cum consuetudinis vestrae fuerit ut quod fortiter inchoastis, fortius compleretis, miraremur non modicum si in ea promotione regis ipsius tepuissetis in aliquo vel propositum mutassetis, quoniam fortitudinis vestrae constantiae plurimum mutabilitatis hujusmodi levitas derogaret. Monemus igitur discretionem vestram et exhortamur attentius et per apostolica vobis scripta mandamus quatenus sicut de vestra devotione confidimus, et vos de nostra dilectione speratis, non recedatis a constantia mentis vestrae; sed in bono proposito persistentes, in colloquio ad quod per venerabiles fratres nostros Ferrariensem, [Col. 1102A] Mantuanum, Papiensem et Placentinum episcopos vos et Lombardos alios convocari mandamus, tale dare consilium et auxilium promittere procuretis quod caeteri exemplo vestro ad devotionem regis ipsius fortius inducantur, et consilium suum ex vestra responsione formantes polliceantur auxilium opportunum. Nec trepidetis ubi non est de caetero trepidandum, cum ipsius regis promotio optatum jugiter recipiat incrementum.

Datum, ut supra.



XCVI. UNIVERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Quoniam diligentibus Deum omnia cooperantur in [Col. 1102B] bonum, et divinae voluntatis propositum quidam tunc amplius promovent dum illud se credunt fortius impedire, quosdam iniquitatis filios et falsitatis amicos, qui per mendacia concinnata divinae dispositionis arbitrium in promotione charissimi in Christo filii nostri illustris regis Ottonis, in Romanorum imperatorem electi, retardare volebant, permisit Dominus in mendacio publice deprehendi; ut cum mendaces apparerent in uno, demererentur in caeteris mendaciis suis fidem, nec favorem, quem mentiendo saltem indicare volebant, apud veritatis filios obtinerent. Ecce etenim ei qui quos amat arguit et castigat gratiarum exsolvimus actiones quod visitans visitavit nos et secundum multitudinem miserationum suarum nos propitius castigavit, sed morti non tradidit, [Col. 1102C] imo qui percusserat, jam sanavit, et nostris contritionibus alligatis, plenius nos restituit sanitati. Crediderant autem quidam ex infirmitate nostra se nocendi materiam assumpsisse, ac nos mortuos mentientes, confinxerunt etiam quod nobis alius fuerat substitutus; quem, ut eorum crederetur amplius falsitati, vocavere pro sua voluntate Clementem; cui etiam cudentes novam bullam et litteras componentes, substitutionem illius nisi sunt per Teutoniam divulgare. Sed benedictus Dominus Deus noster, quoniam non nobis sed sibi potius iniquitas est mentita, et qui paraverant proximo suo foveam, ipsi absque illo inciderunt in eam. Jam enim manifestatur illorum malitia et iniquitas publicatur qui contra regem [Col. 1102D] eumdem sub fratrum nostrorum et contra venerabilem fratrem nostrum Maguntinum archiepiscopum sub nostro nomine litteras in falsitatis fabrica fabricarunt, sic nocere volentes illi ut nobis impingeretur vitium falsitatis. Cum igitur mendaces hujusmodi aperte toties sint mentiti et toties in suae testimonium falsitatis litteris falsis usi, monemus universitatem vestram et exhortamur in Domino et per apostolica vobis scripta mandamus quatenus si similia forsan confingant de caetero, non credatis, nec moveamini per sermonem aut epistolam tanquam missam sub nostro nomine ad credendum quod usque adeo simus in proposito nostro leves ut quod mature disponimus leviter revocemus.

Datum Anagniae, Idibus Decembris.



XCVII. ILLUSTRI REGI DANORUM.
[Col. 1103A]

Sicut sibi spiritualis et materialis gladius mutuantur mutuae subventionis auxilium, et vicissim communicant vires suas, ut defectus suos ope vicaria suppleant, et uterque alterius perficiat imperfectum, decet etiam ut sibi ad invicem suffragentur, et apud eos qui gladium spiritualem non timent, jus ipsius armis gladius materialis alleget, et spiritualis temporali, cum necesse fuerit, auctoritatis suae robur impendat, et tribuat super iis quae minus essent valida sine ipso valorem. Cum igitur charissimus in Christo filius noster illustris rex Otto, in Romanorum imperatorem electus, et fratres ipsius quasdam conventiones tecum iniisse noscantur et litteris propriis [Col. 1103B] roborasse, ut dispositioni regiae auctoritas pontificalis accedat, conventiones ipsas, sicut ad honorem tam Ecclesiae quam imperii et utriusque partis utilitatem provide facta sunt et ab utraque parte sponte receptae, auctoritate apostolica confirmamus, etc. Nulli, etc.

Datum Anagniae, XV Kal. Januarii.

In eumdem modum nobili viro langravio Turingiae usque electus quasdam conventiones, etc., usque quam imperii et ipsius regis utilitatem et tuam providentiam factae sunt, etc., usque in finem.

Datum Anagniae, II Idus Decembris.



XCVIII. NOBILI VIRO DUCI SAXONIAE.

Cum finem rerum Providentia metiatur, et extendat [Col. 1103C] sapiens suae considerationis aciem ad futura, miramur non modicum et movemur quod cum te virum esse noverimus exercitatum in temporalibus et in aliis circumspectum, in facto imperii caligare videris et finem ejus improvidus exspectare. Sane cum Sueviae dux Philippus propter impedimenta quae in litteris generalibus, universis principibus destinatis, nos meminimus expressisse nec possit nec debeat ad imperii monarchiam pervenire, jugiterque deficiat in seipso, et pars ejus de die in diem amplius infirmetur, charissimus autem in Christo filius noster illustris rex Otto in Romanorum imperatorem electus vir sit industrius et idoneus ad imperium obtinendum, fiatque jugiter in seipso robustior et roboretur [Col. 1103D] quotidie regnum ejus, non debueras tandiu incumbere baculo arundineo, qui manum perforat innitentis, sed illi potius adhaerere columnae quae in petrae soliditate firmata nec pluviarum imbres, nec impetus fluminum, aut ventorum formidabit impulsus. Cum enim Dominus quod de ipsius regis promotione disposuerat ab aeterno jam incoeperit temporaliter explicare, ac beneplacitum suum certis ex quadam parte indiciis revelarit, cujusdam fatuitatis est species divinae velle dispositioni resistere ac ejus omnipotentiae obviare. Ecquid igitur exspectas adhuc, et non praevenis in benedictione dulcedinis regem ipsum, ut cum coronam acceperit de lapide pretioso, [Col. 1104A] circa te regiae benevolentiae dona diffundat et magnificet et inter se honorantes honoret? Sane prudentiam tuam non credimus ignorare quod si ultimus ad fidelitatem ejus venire volueris et post caeteros ejus gratiam obtinere, aut nullum aut difficilem invenies apud ipsum accessum, nec volet forsitan te rogatus recipere quem tu non recipis cum rogaris. Audisse namque te credimus ex evangelica lectione quod virgines quae tunc tandem oleum emere voluerunt cum sponso fuerat occurrendum, quia cum aliis intrantibus ad nuptias non intraverunt, Nescio vos (Matth. XXV) audire meruerint novissime venientes, et clausa janua, omnis eis fuerit praeclusus ingressus. Ne igitur nobilitati tuae simile sic contingat, monemus et exhortamur attentius, [Col. 1104B] consulimus, et per apostolica tibi scripta mandamus quatenus omni mora et difficultate cessante ad ejusdem regis fidelitatem accedas, et sic ejus obsequiis te addicas ut dilationem temporis fideli auxilio redimas, et devotionis constantia morae dispendia recompenses; sciturus quod si nunc saltem audias et exaudias vocem nostram et consiliis acquiescas, apud regem ipsum interponemus efficaciter partes nostras ut te in gratiam regalem admittat et inter eos qui ei a principio astiterunt honoret.

Datum Anagniae, Idibus Decembris.

In eumdem modum Bertoldo duci Zaringiae, duci Moraviae, comiti Barensi, duci Austriae, duci Bavariae, marchioni orientali, ita quod unicuique seorsim.



XCIX. DUCI BRABANTIAE.
[Col. 1104C]

Miramur non modicum et movemur si pro te ac in te illud probabile improbatur et generale illud exceptionem reciperet specialem quo diligere dicitur qui est pater. Ecce etenim charissimum in Christo filium nostrum illustrem regem Ottonem, in Romanorum imperatorem electum, nobilis mulieris filiae tuae sponsum [(54) 1Kb] , generum imo ea media natum tuum, in eo articulo reliquisse refereris cui eum sine te non debueras commisisse. Sane cum neque qui plantat, neque qui rigat, sit aliquid, et nonnisi qui legitime certaverit coronetur, non sufficit si plantasti hactenus et rigasti aliquandiu quod plantaras, nisi tandiu rigare [Col. 1104D] studueris donec incrementum recipiat quod rigaras, et cum perseveraveris usque in finem, gloriam assequaris debitam pro labore. Debueras siquidem esse sollicitus ne pugnaret filius sine patre, ac sine te se dubio eventui bellorum committeret, qui, te praesente, securius potuisset hostiles acies impugnare. Verum etsi defecerit vel non profecerit saltem ei virtus hominum in quibus praecipue confidebat, ille tamen eum in necessitatis articulo non reliquit qui secundum Psalmistam in opportunitatibus est adjutor. Unde quia Dominum adjutorem habuit, non timuit, etsi relictus a suis, quid ei homo faceret inimicus. Vellemus autem ut [Col. 1105A] tropaeum tecum de hostibus reportasset, nec tu dedisses tuam gloriam alienis, aut in laborem tuum alius introisset, et sic fovisses filii tui partem ut patri semper devotius subjaceret. Sed fueras forsan aliis occupatus, et privata necessitas ab ejus te subsidio revocavit, nec potueras simul intendere propriis et alterius negotia procurare, licet causam ejus reputare debueras tanquam tuam. Monemus igitur nobilitatem tuam et exhortamur attentius et per apostolica tibi scripta mandamus quatenus cum Dominus factum regis ipsius manuteneat, justitia exigente, ita ut jugiter fiat se ipso robustior et de die in diem roboretur amplius regnum ejus, in prosperis non relinquas quem fovisti hactenus in adversis, nec patiaris ut alius ponat principiis tuis [Col. 1105B] finem et de labore tuo mercedis praemium assequatur. Cumque nos regem ipsum ad recipiendam imperii coronam vocabimus, eum in forti manu et extento brachio comiteris. Taliter igitur efficias quod monemus ut de fortitudine ac constantia tua merito commenderis, nec notam alicujus levitatis incurras, et cum in stadio cucurreris, cursus dimidies et termines ante metam.

Datum Anagniae, II Idus Decembris.



C. COLONIENSI ARCHIEPISCOPO.

Cum finis non pugna coronet, miramur non modicum et movemur quod, sicut a multis audivimus, maculam in gloria tua ponis, dum quod fovisti hactenus in sua promotione relinquis. Sane cum [Col. 1105C] super facto charissimi in Christo filii nostri illustris regis Ottonis in Romanorum imperatorem electi diei et aestus pondus portaveris, et quem post Dominum solus creaveras manutenueris fere solus, non tam pro nobis et Ecclesia Romana quam pro te ac Ecclesia Coloniensi, dolemus quod in famae tuae ac ipsius utilitatis dispendium, cum proficere magis debueras, deficis, et meritum tui laboris amittis cum mercedem potueras obtinere. Scimus etenim, nec apud nos testibus ullis eges, quod promotionis ejusdem regis principium fueris, et quem plantaveras curaveris hactenus irrigare. Nunc autem, qua occasione nescimus, eum videris pene penitus reliquisse, ita ut jam sine te triumphet de hostibus cum [Col. 1105D] quo potueras triumphasse; ac quia Deus in sui dispositione non fallitur, te quoque sub quadam dissimulationis specie tuum ei subtrahente favorem, de die in diem magis proficiat et amplius prosperetur; cujus prosperitas, si responderent ultima tua primis, tibi fuerat imputanda. Ne igitur perdas penitus meritum et impensam, fraternitati tuae per apostolica scripta mandamus et districte praecipimus quatenus illum in fine non deseras quem in initio promovisti, nec des tuam gloriam alienis, aut teipsum efficias alienum ab eo quem quoad factum imperii genuisti; sed cum eum ad recipiendam imperii coronam vocabimus, ipsum in forti manu et extento brachio comiteris. Alioquin non tam ei videris illusisse quam nobis. Ideoque, unde nostram merueras [Col. 1106A] gratiam, indignationem incurreres, et poenam reciperes unde praemium exspectabas, nec etiam, te cadente, illud aedificium rueret quod in apostolicae sedis est fundamento firmatum. Quia sicut nisi Dominus aedificaverit domum, in vanum laborant qui aedificant eam, ita vacuabitur conatus eorum qui quod ipse construxit destruere moliuntur.

Datum, ut supra.



CI. ILLUSTRI REGI DANORUM

Licet charissimus in Christo filius noster illustris rex Otto, in Romanorum imperatorem electus, serenitati tuae sit tam amicitia quam affinitate conjunctus, nihilominus tamen auxilium quod inter suae promotionis primitias ei potenter et viriliter impendisti [Col. 1106B] nobis reputamus impensum, et ad honorem tuum propter hoc specialiter intendimus et profectum. Nam quamvis ad favorem ipsius duplex, affinitatis videlicet et amicitiae, ratio te inducat, ut tamen triplex funiculus non rumpatur, devotionis sinceritas, quam ad nos et Romanam Ecclesiam habere te credimus, praedictis accedens ei confert amplius firmamentum, cum sine conscientiae laesione ac famae dispendio favere valeas cui favemus. Super hoc igitur magnificentiam tuam prosequentes actionibus gratiarum, monemus et exhortamur in Domino quatenus de die in diem in ejusdem regis dilectione proficias, et tam potenter et efficaciter foveas et promoveas partem ejus, ut auxilio tuo et favore suffultus in brevi possit imperii monarchiam obtinere, [Col. 1106C] sciturus quod reputabimus nobis ipsis impensum quidquid honoris et gratiae ipsi duxeris impendendum.

Datum, ut supra.



CII. SUPPANIS BOHEMIAE.

Devotionem vestram in Domino commendamus quod, sicut veridica multorum relatione comperimus, venerabilem fratrem nostrum Praenestinum episcopum, apostolicae sedis legatum, ob reverentiam Dei et nostram humiliter recepistis et curastis honorifice pertractare, ita quod ad commonitionem ejus, relictis uxoribus et filiis vestris, in forti manu et brachio extento cum domino vestro Bohemiam exeuntes, charissimo in Christo filio nostro illustri regi [Col. 1106D] Ottoni, in Romanorum imperatorem electo, potenter et viriliter astitistis, in accessu autem vestro ei plurimum honoris accessit, cum congressum ejus ipsius fugerit inimicus, nec coram vobis ausus fuerit comparere, sed disparuerit potius et ad propria redierit, relicto exercitu et disperso. Super hoc igitur nobilitatem vestram prosequentes actionibus gratiarum, monemus et exhortamur attentius quatenus, sicut bene coepistis, eidem regi de caetero fideliter et fortiter assistatis, et foveatis ac promoveatis taliter partem ejus quod ipsius negotium in brevi, dante Domino, feliciter consummetur. Nos enim reputabimus nobis ipsis impensum quidquid gratiae et honoris ei duxeritis impendendum.

Datum, ut supra.



CIII. ARCHIEPISCOPO SALZBURGENSI.
[Col. 1107A]

Cum ob reverentiam apostolicae sedis et nostram charissimo in Christo filio nostro illustri regi Ottoni in Romanorum imperatorem electo curaveris adhaerere, miramur quod, sicut nobis ex ejus est parte propositum, nec litteras ad eum nec nuntios destinasti; nec ipsi curasti aliter subvenire. Ne igitur fides sine operibus mortua videatur, fraternitati tuae per apostolica scripta mandamus atque praecipimus quatenus eum de caetero non solum litteris et nuntiis visites, sed taliter in aliis etiam ei studeas subvenire quod in exhibitione operis tua ejus devotio plenius innotescat, et non videaris nos in eo et ipsum pro nobis tantum labiis honorare.

[Col. 1107B] Datum, ut supra.



CIV. PRAENESTINO EPISCOPO APOSTOLICAE SEDIS LEGATO.

Quanta sit obedientiae virtus etsi ex sacrae paginae didicerimus lectione, in te tamen jam apertius legimus et familiarius experimur. Dum etenim quantum negotium tuae devotioni commisimus intuemur, et quantum onus tuis humeris duxerimus imponendum attendimus diligenter, agnoscimus quod gravitatem ejus tua devotio minuit, et molem oneris obedientia levigavit. Ecce etenim Romani imperii negotium, cui non potest praeferri aliud in temporalibus vel conferri, sic Dominus in tua manu dixerit ut, arcu fortium infirmato, infirmi robore sint accincti, et [Col. 1107C] potente deposito, sit humilis exaltatus. Sollicitudinem ergo tuam in Domino commendantes et prosequentes actionibus gratiarum, monemus et exhortamur attentius et per apostolica tibi scripta mandamus quatenus non deficias, sed proficias potius, et sic coeptis insistas ut in brevi ad nos, dante Domino, cum palma victoriae revertaris, et praesentis gratiam sentias qui absentia hactenus servivisti.

Datum Anagniae, Idibus Decembris.



CV. ILLUSTRI REGI OTTONI IN ROMANORUM IMPERATOREM ELECTO.

[(55) 1Kb] Sincerae intentionis affectum quem circa promotionem regiam habuimus hactenus et habemus [Col. 1107D] explicare nos litteris non oportet, cum plenius hoc exponat effectus et fidelius interpretentur mentem nostram opera quam scripturae. Sane praeter opinionem plurium et multorum consilia suscepimus ab initio causam tuam, de cujus promotione omnes pene penitus desperabant, et studuimus efficaciter promovere, nec te in articulo illo reliquimus quo per obitum inclytae recordationis Richardi regis Anglorum, avunculi tui, videbaris ab omnibus derelictus. Licet enim non defuerint qui multipliciter nos tentarent et muneribus et promissis nos vellent a favoris tui proposito revocare, nec prece tamen, nec pretio, nec minis, nec monitis potuerunt aliquatenus [Col. 1108A] flectere mentem nostram quin de die in diem amplius in tua dilectione ferveret et ad electionem tuam propensius aspiraret. Quamvis autem neque qui plantat, neque qui rigat sit aliquid, sed qui incrementum dat Deus, gaudemus tamen in eo qui dat omnibus affluenter quia ei quod plantavimus et rigavimus incrementum benignus indulsit, ita ut sicut granum sinapis quod mulier in horto suo legitur seminasse, planta nostra in arborem magnam jam excreverit; in cujus ramis volucres coeli, dante Domino, in brevi sedebunt, et sub cujus umbra bestiae terrae quiescent. Cum igitur Dominus dirigat gressus tuos et firmet de die in diem amplius regnum tuum, monemus serenitatem regiam et exhortamur in Domino quatenus cum tempus jam acceperis opportunum, [Col. 1108B] opportune ac importune, vigilanter et incessanter insistas ut bonum principium finis optimus subsequatur, et optatum commune desiderium nostrum sortiatur effectum, foveas in dilectione ac devotione tua principes qui te fovent ut alios melius ad tuae serenitatis favorem inducas, et dum principum tibi favor arridet, ad tuae promotionis perfectionem intendas, nec negligas in aliquo factum tuum, sed omni diligentia studeas promovere. Sane speramus in eo qui est in se sperantium fortitudo quod si denuo profeceris sicut hoc anno diceris profecisse, non erit qui tuo profectui se opponat vel divinae dispositioni resistat.

Datum Anagniae, XVII Kal. Januarii, pontificatus nostri anno sexto.





CVI. LITTERAE OTTONIS REGIS.
[Col. 1108C]

Sanctissimo Patri ac domino INNOCENTIO Dei gratia sacrosanctae Romanae Ecclesiae summo pontifici OTTO eadem gratia et sua Romanorum rex et semper Augustus salutem cum filiali dilectione.

Cum post Deum, Pater sancte, vos semper habeamus propitium et benignum, sicut exaltatio et sublimatio nostri honoris manifeste declarat, et honorem nobis divinitus collatum Deo et vobis semper velimus ascribere, cum in cinerem et favillam negotium nostrum redactum fuisset si manus vestra vel auctoritas beati Petri in partem nostram non declinasset, hoc semper prae oculis habebimus quoad [Col. 1108D] usque vixerimus. Sane innotescere vobis cupimus quod status noster de die in diem prosperatur; et hoc non excellentiae nostrae, sed Deo et vobis et Ecclesiae Romanae ascribimus. Regem Bohemiae, Langravium Thuringiae, marchionem Moraviae per potentiam non habuimus, sed per magnam vestram sollicitudinem et frequentem; de quo non dubitamus, sed de die in diem super hoc magis certificamur [(56) 1Kb] . Curiam enim solemnem habuimus proxima quinta feria ante festum beati Martini; in qua multi principes imperii fuerunt, archiepiscopi, episcopi, duces, comites et alii quamplurimi nobiles. In ea vero talia sunt ordinata et statuta quae scriptis committere [Col. 1109A] non audemus, sed latori praesentium dilecto et familiarissimo clerico nostro H. de Aquileia memoriter commendavimus, et ei firmiter sub obtentu gratiae nostrae injunximus ut vobis omnia per ordinem referat. Firmiter enim credimus quod quod de nobis incoepistis infra paucos dies, hoc est, in Purificatione beatae Mariae, bono fine consummabitur. Principes enim superiores, videlicet archiepiscopus Salzburgensis cum suffraganeis suis, dux Austriae cum nobilibus terrae suae, et dux Bawariae, terras eorum a nobis recipient et fidelitatem praestabunt, ita per Dei gratiam quod discordia in gratiam convertetur. Expedit enim vobis et nobis ut consilium vestrum et auxilium apponatis sicut videritis expedire. Rogamus igitur paternitatem vestram ut solito [Col. 1109B] more benigne legationem nostram audiatis, et consilium vestrum, quod magnum est, apponatis, et latorem praesentium H. de Aquileia quam citius poteritis nobis transmittatis; quia in praedicta curia consilio vestro et auxilio una cum principibus imperii uti volumus, facturi quod nobis mandaveritis. Ea quae lator praesentium super iis vobis dixerit indubitanter credatis. Praedicta curia erit apud Woldam. Dominus legatus non interfuit curiae Susak, quia pro negotiis Ecclesiae ac nostris ad partes ierat orientales.



CVII. ILLUSTRI REGI OTTONI IN ROMANUM IMPERATOREM ELECTO.

[Col. 1109C] Serenitatem tuam in Domino commendamus quod ingratitudinis vitium fugiens, et Ecclesiae Romanae beneficia recognoscens, nobis post dominum profectum suae promotionis ascribit et per suas litteras confitetur quod negotium ejus redactum esset in cinerem et favillam nisi ei manus nostra et beati Petri auctoritas astitisset. Consideras enim tecum et diligenter attendis quod non labiis tantum te curaverimus honorare, sed in omnibus quae ad promotionem tuam facere videbantur auctoritatem tibi praestitimus et favorem; dumque statum praesentem praeterito confers, et utrumque altero diligenti meditatione metiris, et qualiter pars adversa, quae in sua olim potentia confidebat, suis sit ex magna parte viribus enervata, consideras, intelligis [Col. 1109D] quantum tibi per favorem apostolicae sedis accesserit, quantumque factus sis te ipso robustior, et qualiter in promotione tua pars sit altera minorata; quae per Dei gratiam, te proficiente, deficit, et te crescente, decrescit. Gaudemus etiam quod is cujus vices in terris, licet insufficientes, gerimus et ministerium exercemus, judicium nostrum videatur misericorditer approbasse, cum ei quod plantavimus et rigavimus dederit incrementum et daturus credatur in proximo ad perfectum. Verum non nostrum, sed suum potius judicium approbavit. Quoniam nos ejus exemplo super imperii Romani negotio non fuimus personarum aut munerum acceptores, nec potentem respeximus et despeximus impotentem; sed potente potius ob causas rationabiles et multiplices reprobato, [Col. 1110A] elegimus et assumpsimus impotentem, ejus inhaerentes vestigiis qui exaltat humiles et humiliat contumaces. Monemus igitur serenitatem regiam et exhortamur in Domino quatenus quanto Deus te amplius exaltarit, tanto magis in ejus humilies te conspectu elationem cordis fugiens et extollentiam oculorum, non solummodo apud Dominum, sed et apud imperii principes et pauperes quoslibet et minores. Beneficia quoque apostolicae sedis assidua tecum meditatione recensens, eam, sicut debes, in capite venereris, et in membris honores; sciens quod caput membro gaudenti congaudet, et parti dolenti suum condolet universum. De nobis autem, quorum constantiam es expertus, si quid tibi fuerit sinistri suggestum, omnino [Col. 1110B] non credas; sed puritatem nostram ex operibus nostris attendas, non credens sermonibus detractorum qui ad tuum potius detrimentum immissiones per malos angelos facere moliuntur; non tam ut tu contra sedem apostolicam movearis quam ut nostra circa te conscientia vulneretur. Cum autem Dominus tempus tibi concesserit opportunum, quo possis feliciter imponere laboribus tuis finem, vide ne in vacuum gratiam ejus accipias et accepto tempore negligas causam tuam; sed opportune ac importune insistas ut quod quaeris invenias et accipias quod expetis et exoptas. Quia vero, sicut accepimus, in manu forti es Sueviam intraturus, volumus ut indemnitati Ecclesiarum et religiosorum locorum [Col. 1110C] quantumcunque poteris studeas providere, cavens sollicite ne monasterium de Salem, in quo fratres Cisterciensis ordinis laudabiliter conversantur, destruatur occasione hujusmodi vel enormiter et graviter opprimatur. Caeterum quoniam, ut docet Apostolus, non omni spiritui est credendum, sed probandi sunt spiritus si ex Deo sint, cum frequenter angelus Satanae transfiguret se in angelum lucis, et saepe immissiones fiant per angelos malos, verentes ne fraudibus noceat qui viribus nocere non potest, super quibusdam quae dilectus filius H. Aquilegensis nuntius tuus nobis proposuit ob cautelam nostram et commodum tuum ad praesens non duximus aliud respondendum nisi quod in omnibus te circumspectum exhibeas ac prudentem, nec verbis detinearis [Col. 1110D] inanibus, ut cum tempus acceperis, oblata tibi temporis opportunitas dilabatur, aut circumveniaris fraudibus exquisitis, ut quos habes amittas, et quos habiturus fueras non acquiras.

Datum Anagniae, VIII Kal. Februarii.



CVIII. ARCHIEPISCOPIS, EPISCOPIS, ABBATIBUS, DUCIBUS, ET ALIIS PRINCIPIBUS CHARISSIMO IN CHRISTO FILIO NOSTRO ILLUSTRI REGI OTTONI IN ROMANORUM IMPERATOREM ELECTO FAVENTIBUS.

Solet esse tam messis quam vindemia cultori gratior post laborem, et non solum mercenarius finem sui operis praestolatur, sed et viri fortes habent menses vacuos, et dies sibi laboriosos enumerant, donec quod feliciter inchoaverunt felicius exsequantur. [Col. 1111A] Sane summa intentionis finis operis esse debet, nec solet incipere sapiens quod nolit aut nequeat consummare, sciens quod finis non pugna coronat, et non qui coeperit, sed qui perseveraverit, salvus erit, nec currentes, sed percurrentes bravium apprehendant, aut coronentur qui nisi usque in finem legitime decertaverit. Siquidem cum ad promotionem charissimi in Christo filii nostri illustris regis Ottonis in Romanorum imperatorem electi tam in personis quam rebus plurimum laboraveritis hactenus, nec fuerit labor vester inanis, imo plantae quam plantastis diligentius et rigastis dederit Dominus incrementum, ita ut maturitati proxima jam spondeat uberes fructus vobis, cavete ne in vacuum gratiam Dei recipiatis, sed eam potius tempore [Col. 1111B] acceptetis accepto, et cum via vobis pateat et sit oblata facultas, quia semper nocuit differre paratis, non quaeratis moras aut dilationes captetis, sed eis omnino postpositis, quod bene coepistis, quantum permiserit Dominus, compleatis. Ecce enim regiones albent ad messem, ita ut nisi messor negligat messionem, sed falce se accingat potius ad metendum, metere non solum quae seminaverat ipse possit, sed in aliorum intrare laborem et quae alii seminaverant congregare. Monemus igitur universitatem vestram et exhortamur attentius et per apostolica vobis scripta mandamus quatenus ut finem de caetero tam vestris quam imperii laboribus imponatis, taliter vos accingere procuretis ut cum eum vocabimus ad coronam, nulla vos mora detineat [Col. 1111C] quin in forti manu et brachio extento, prout videbitur expedire, ad nostram eum praesentiam honorifice adducatis, apostolicae benedictionis gratiam et sacrae unctionis mysterium suscepturum. Taliter igitur exsequimini quod mandamus ut ea intentione vos ostendatis hactenus laborasse quod finem tantis imponeretis laboribus et digne reciperetis pro tanto et tam diutino labore mercedem.

Datum Anagniae, IX Kal. Februarii.

In eumdem fere modum cantgravio Thuringiae. In eumdem modum comiti palatino Rheni.



CIX. ARCHIEPISCOPO MAGDEBURGENSI, SPIRITUM CONSILII SANIORIS.

[Col. 1111D] In admirationem inducimur vehementem et non modico moerore turbamur quod cum Magdeburgensis Ecclesia in magnae necessitatis articulo, videlicet tempore schismatis, sinceritatem devotionis et constantiam fidei Ecclesiae Romanae servarit, et in eadem usque ad haec tempora permanserit puritate, nunc, te faciente, quod dolentes referimus, obscuratum est aurum, mutatus est color optimus, et argentum tuum in scoriam est conversum, contra id quod de te hactenus putabamus. Inter caeteros etenim ecclesiasticos et saeculares imperii principes te credebamus Romanam Ecclesiam quodam modo specialius venerari et nos ipsos brachiis sincerioris charitatis amplecti et sic in apostolicae sedis devotione firmiter permanere ut nec mors, nec gladius, [Col. 1112A] nec fames, nec aliud te posset a charitate ipsius aliquatenus separare. Sperabamus siquidem quod sic nobis fideliter adhaereres quod velles cum triumphantibus triumphare, ac licet casum non posses formidare nobiscum, reputares tamen, si cum cadentibus caderes, gloriosum et beatum te crederes si persecutionem propter justitiam et obedientiam patereris. Sane advertere debuisses ne relicta obedientiae semita, contra stimulum calcitrans, ad inobedientiae devia declinares, cum obedientia praeferatur victimis et idololatriae inobedientia comparetur, dicente propheta: Nunquid vult Dominus holocausta et victimas, et non potius ut obediatur voci ejus? Melior est enim obedientia quam victimae, et auscultare magis quam offerre adipem arietum; quoniam peccatum [Col. 1112B] ariolandi est repugnare, et quasi scelus idololatriae, nolle acquiescere (I Reg. XV). Legeras autem quod inobedientia de paradiso primum hominem expulit, et Saulem a regno dejecit. De Christo vero, quia factus est obediens Patri usque ad mortem, mortem autem crucis, in Apostolo novimus te legisse quod propter hoc Deus exaltavit illum, et donavit illi nomen quod est super omne nomen, ut in nomine Jesu omne genu flectatur coelestium, terrestrium et infernorum, et omnis lingua confiteatur quoniam Dominus Jesus Christus in gloria est Dei Patris. Quia ergo scienti bonum, et non facienti, peccatum est illi, et servus sciens voluntatem domini sui, et non faciens, vapulabit multis, cum quam commendabile sit obedientiae bonum et quam [Col. 1112C] detestabile inobedientiae vinculum ex divinae paginae didiceris lectione, veterem hominem cum actibus suis exuere debuisses et novum induere qui tibi et aliis reliquit exemplum ut sequamini vestigia ejus; quatenus sicut ipse non solum obediens Deo Patri, sed Mariae ac Joseph subditus fuisse describitur, sic et tu superioribus subditus non resisteres contumaciter, sed humiliter obedires; ne si aliter ageres, pro pari crimine punireris non impariter cum Saule.

Licet autem inobedientiae vitium potuissemus jampridem in te graviter vindicare, cum propter hoc per venerabilem fratrem nostrum Praenestinum episcopum, apostolicae sedis legatum, qui quantus [Col. 1112D] in Cisterciensi ordine fuerit, et quantum locum in Ecclesia meruerit obtinere, quantumque per injunctum ipsi legationis officium auctoritatis ei accesserit et honoris, te non credimus ignorare, fueris excommunicationis sententia innodatus, nec te propterea excommunicatum habueris, sed excommunicatus praesumpseris celebrare, nos tamen canis tuis et honestati parcentes, quantumcunque videremur derogare legato, licet id non faceremus animo derogandi, te fecimus a vinculo excommunicationis absolvi, credentes quod patientia nostra te ad poenitentiam revocaret, nec gratiae nostrae te de caetero exhiberes ingratum, sed gratias agens potius obedires. Verum, sicut opera tua testimonium perhibent veritati, factus est novissimus [Col. 1113A] error tuus pejor priore, cum ex benignitate nostra sis amplius induratus, ita ut desipere videaris in senio qui tempore sapueras juventutis [(57) 1Kb] . Ecce etenim cum idem legatus, de quo fiducialiter gloriamur quod a muneribus excutit manus suas, et de quo vere dicere possumus: Non fuit qui ditaverit Abraham (Gen. XIV), tibi ex parte nostra sub debito juramenti quod in tua nuper absolutione praestiteras districte praeceperit, et nos etiam per litteras nostras dederimus in mandatis ut super imperii Romani negotio nostrae acquiesceres voluntati, et charissimo in Christo filio nostro illustri regi Ottoni, in Romanorum imperatorem electo, quem nos in regem suscepimus, tu quoque nobiscum eum in regem suscipiens, fideliter adhaereres, tu tamen nec [Col. 1113B] ejus nec nostro mandato deferens, nec praestitum juramentum attendens, noluisti quod mandatum tibi fuerat adimplere; imo cum propter hoc excommunicatum te renuntiaverit et perjurum, relaxasti contra eum et Romanam Ecclesiam linguam tuam, et nescimus cujus appellationis obtentu deferre sententiae contempsisti, cum etiam in dubio debuisses viam eligere tutiorem, et donec res nostro diffiniretur judicio, sententiam observare.

An forte putas quod mandatum tibi factum fuerit contra Deum, aut in tali negotio, tanquam ad apostolicam sedem non spectet, nobis non debeas obedire? Certe multum desipis, si hoc sapis. Nam et nos homines sumus, et Deum coeli timemus, nec quidquam vellemus contra ipsum statuere aut supra [Col. 1113C] nos aliquid arrogare. Quantum autem in hoc facto deliqueris, et quam merueris ex contumacia tanta poenam, melius experireris in opere quam ex canonica teneas lectione, nisi adhuc, quantum possumus, tuae vellemus honestati deferre; sed nisi deferentibus deferas, et deposito corde lapideo carneum cor assumas, et obedias voci nostrae, quanto differtur amplius, tanto gravius inferetur. Sane si fuissemus in facto imperii personarum aut munerum acceptores, si potentiam praeposuissemus justitiae, et pervertissemus judicium aequitatis, inobedientiam tuam vel dissimularemus omnino, vel saltem minus moleste ferremus. Verum cum personarum acceptione postposita, non attendentes vultum potentis, [Col. 1113D] nec impotentis justitiam contemnentes, secuti fuerimus aequitatem, et jam Dominus judicium nostrum certis videatur indiciis approbasse, contumaciam tuam nec debemus nec volumus ulterius in patientia sustinere, cum secundum Apostolum parati simus inobedientiam omnem ulcisci, quam ex hoc et tu ipse amplius manifestas quod exspectatus diutius, licet promiseris, nullum tamen propter hoc miseris responsalem. Volentes autem adhuc, si possumus, te ad viam rectitudinis revocare, monemus et exhortamur attentius et per apostolica tibi scripta in virtute obedientiae districte praecipiendo mandamus quatenus, omni excusatione cessante [Col. 1114A] praedicto legato infra mensem post susceptionem praesentium plene satisfacias de injuriis irrogatis, et sicut idem tibi ex parte nostra praeceperit, super facto imperii nostrae consentias et obedias voluntati; praesertim cum idem rex sufficientem praestare velit super indemnitate Magdeburgensis Ecclesiae cautionem. Alioquin noveris nos venerabilibus fratribus nostris Mindensi, Verdensi et Hildesemensi episcopis dedisse districtius in mandatis ut extunc te singulis diebus Dominicis et festivis, pulsatis campanis et candelis accensis, appellatione remota, excommunicatum publice nuntient, et per vicinas dioeceses faciant sub solemnitate simili nuntiari, suffraganeis tuis et Magdeburgensi capitulo ex parte nostra in obedientiae virtute mandantes ut [Col. 1114B] inobedienti tibi nullam reverentiam prorsus impendant, nec te ut metropolitanum honorent, sed ut excommunicatum evitent. Quod si nec sic arbor tua fota stercoribus fructus protulerit requisitos, securim ad radicem ficulneae infructuosae ponemus, ut juxta proverbium veritatis, arbor quae non fecerit fructum bonum, excidatur et mittatur in ignem.



CX. EPISCOPO PATAVIENSI.

Non est tibi vel alii formidandum quod nos, qui debemus omnium jura tueri, velimus imperii Romani jura turbare, ne inde nascantur injuriae unde jura nascuntur, cum illa simus mensura contenti quam Christus in Evangelio diffinivit. [Col. 1114C] Reddite, inquit, quae sunt Caesaris Caesari, et quae sunt Dei Deo (Matth. XXII). Ne quis igitur aestimet quod contra jura imperii Romani aliquam nobis obligationem feceris aut etiam sponsionem, praesentes tibi litteras in testimonium duximus concedendas; in quibus scripturam illam quam ad tuam innocentiam ostendendam nobis dedisti de verbo ad verbum duximus adnotandam. Ego . . . Pataviensis episcopus per hoc scriptum meo sigillo munitum profiteor et affirmo quod litteras illas in quibus quoddam capitulum continetur per quod clavibus Ecclesiae, quas Deus beato Petro et successoribus ejus concessit, videtur aliquatenus derogari, nec legeram nec audieram antequam ad praesentiam domini papae venissem, licet litteris illis meum sit sigillum appensum; [Col. 1114D] quoniam minus caute vacuo pergameno meum jussi sigillum apponi, credens quod nihil in eo scribi deberet in derogationem ecclesiasticae potestatis. Unde capitulum illud contra claves Ecclesiae nec approbo nec defendo, sed corde credo et ore confiteor quod quidquid Romanus pontifex, qui est successor beati Petri et vicarius Jesu Christi, ex auctoritate ipsarum clavium ligaverit super terram, erit ligatum in coelis, et quidquid solverit super terram, erit solutum in coelis.

Datum Laterani, XI Kal. Junii, anno septimo.



CXI. NOBILI VIRO DUCI BRABANTIAE.

[(58) 1Kb] Olim, si bene recolimus, pro consummanda [Col. 1115A] copula inter charissimum in Christo filium nostrum illustrem regem Ottonem in Romanorum imperatorem electum, et dilectam in Christo filiam [Mariam] natam tuam nobis humiliter supplicasti, ut dispensationem quam venerabilis frater noster Praenestinus episcopus, apostolicae sedis legatus, de speciali mandato sedis apostolicae fecerat inter ipsos auctoritate dignaremus apostolica confirmare. Cui petitioni, propter multam utilitatem quae noscitur ex hoc imperio proventura, consensum praebuimus pariter et favorem. Nunc autem, quod grave gerimus et molestum, occasionibus frivolis adinventis ipsam eidem regi sponso suo tradere malitiose recusas, cum solemniter inter ipsos sponsalia sint contracta, et hinc inde tam per te quam per homines [Col. 1115B] tuos praestito juramento firmata, illicitum habens, ut dicitur, cum nobili viro Philippo Sueviae duce tractatum ut eam charissimo in Christo filio nostro Frederico, illustri regi Siciliae, nepoti suo, copules in uxorem: quod utique tanto gravius reputamus quanto magis ex hoc et animae tuae periculum et famae dispendium procuratur [(59) 1Kb] . Cum enim praedictus rex Siciliae sororem charissimi in Christo filii nostri illustris regis Aragonum germanam, uxorem quondam illustris regis Hungariae, accipere debeat in uxorem, et jam inter ipsos per dilectum filium Roffridum tituli Sanctorum Marcellini et Petri presbyterum cardinalem Casinensem abbatem, tunc apostolicae sedis legatum, de mandato nostro, mediantibus et jurantibus familiaribus utriusque, sponsalia [Col. 1115C] sint contracta, praeter id quod dicta filia tua ipsum regem Siciliae linea consanguinitatis attingit, quare non posset eidem matrimonio copulari, sustinere non possemus aliqua ratione ut contra hoc quod hinc etiam nobis approbantibus est firmatum temeritate qualibet veniretur. Nos autem, ne sanguis tuus de nostris manibus requiratur, qui tenemur ex injuncto nobis officio de salute animae tuae sollicite cogitare, nobilitati tuae per apostolica scripta mandamus et in virtute Spiritus sancti districte praecipimus quatenus usus consilio saniori, eamdem filiam tuam praedicto regi sponso suo, sicut praestito juramento teneris, tradere non differas in uxorem, famae tuae consulens et saluti. Nos enim venerabilibus [Col. 1115D] fratribus nostris Maguntino archiepiscopo et episcopo Cameracensi nostris damus litteris in mandatis ut si venerabilis frater noster Coloniensis archiepiscopus requisitus praefatam filiam tuam infra mensem noluerit coronare, ipsi vel eorum alter, si ambo nequeunt interesse, auctoritate nostra suffulti, eam, omni contradictione, occasione et appellatione cessante, coronent. Si vero, quod non credimus, aliud duceres faciendum, noveris quod in personam tuam, uxoris tuae, ac terram tuae dominationi subjectam ecclesiasticae severitatis gladium exerceremus, cum propter similem culpam in quosdam reges et regna ecclesiasticam jam duxerimus sententiam proferendam, [Col. 1116A] sicut tua nobilitas non ignorat. Praeterea, quidquid de ipsa filia tua contra mandatum nostrum feceris in derogationem canonicae sanctionis irritum decernimus et inane; praedicto Cameracensi episcopo et dilecto filio praeposito Bunnensi et majori decano Coloniensi nostris dantes litteris in mandatis ut ea quae praemisimus non differant publicare.

Datum Romae apud Sanctum Petrum, VI Kal. Novembris, pontificatus nostri anno septimo.



CXII. MAGUNTINO ARCHIEPISCOPO.

Cum propter defectum pallii, quod Placentinus tibi restituere noluerat, non modicum sustinueris detrimentum, et nos tuis profectibus intendentes, aliud tibi pallium per venerabilem fratrem nostrum [Col. 1116B] Cameracensem episcopum et dilectum filium magistrum W. de Leicestria nuntium tuum duxerimus transmittendum, fraternitati tuae per apostolica scripta mandamus quatenus eo utaris ad divini nominis gloriam, apostolicae sedis honorem, salutem animae tuae, nec non utilitatem metropolis Maguntinae. Monemus igitur fraternitatem tuam et exhortamur in Domino, per apostolica tibi scripta mandantes quatenus tam erga nos quam erga charissimum in Christo filium nostrum, illustrem regem Ottonem, in Romanorum imperatorem electum talem te studeas exhibere ut fidem et devotionem tuam magis et magis in opere comprobemus.

Datum Romae apud Sanctum Petrum, VI Kal. Novembris.



CXIII. MAGUNTINO ARCHIEPISCOPO, ET CAMERACENSI EPISCOPO, ET PRAEPOSITO BUNNENSI.
[Col. 1116C]

Cum ii qui olim nullam vel modicam nobis et apostolicae sedi reverentiam et obedientiam exhibebant, Graeci videlicet, Blachi, Bulgari et Armenii, nunc ad obedientiam nostram et devotionem apostolicae sedis plene per Dei gratiam revertantur, ut sit unum ovile et unus pastor, dolemus plurimum et turbamur quod venerabilis frater noster Coloniensis archiepiscopus, qui videbatur esse nobis obediens et devotus, ab obedientia et devotione nostra declinat, cum praecepta nostra, quae ipsi multoties iteravimus pro charissimo in Christo filio nostro [Col. 1116D] illustri rege Ottone in Romanorum imperatorem electo, pertranseat aure surda, et, quod pejus est, ipsum pene penitus deseruisse videatur, quodque pessimum, in contrarium machinari. Hoc autem malum tam grave reputamus et grande quod ex eo, nisi quantocius corrigatur, Ecclesia Coloniensis et civitas irreparabile detrimentum incurrent, et ipse archiepiscopus, qui per hoc et famam ex toto corrumpit et etiam perdit omnino, nos et Romanam Ecclesiam in confusionem, si posset, induceret vehementem. Cum enim non ipse nostrum, sed nos ejus in hac parte fuerimus judicium imitati, et in favorem ejusdem regis ipse nos traxerit, non nos [Col. 1117A] ipsum, si eum dimiserit sine nobis, quia nos eum nullatenus dimittemus, profecto tam ipsi quam nobis illud poterit non immerito coaptari: Si caecus caecum duxerit, ambo in foveam cadunt (Matth. XII). Sed si voluerit, potius ipse caecus cadat in foveam quam nos, qui nolumus sequi caecum, in foveam corruamus. Malentes igitur ut idem archiepiscopus per admonitionis vestrae studium a suo revocetur errore, discretioni vestrae per apostolica scripta mandamus et districte praecipimus quatenus ad Coloniensem Ecclesiam pariter accedentes, convocatis prioribus et aliis quos videritis convocandos coram eis dictum archiepiscopum monere diligentius et inducere procuretis, eidem ex parte nostra in virtute obedientiae firmiter injungentes ut [Col. 1117B] ab hoc errore, usus consilio saniore, penitus resipiscat, et ne omnino perdat operam et impensam, eidem regi, sicut praestito fidelitatis juramento tenetur, suum impendat auxilium et favorem, et alios ad devotionem et servitium ejus diligenter inducat; proponentes eidem quod si secus duxerit faciendum, in eam se difficultatem inducet de qua non facile poterit expediri. Si vero ad excusationem suam proposuerit coram vobis quod idem rex eum offenderit vel gravarit, ipsum cognita veritate ad satisfactionem ei debitam impendendam monere diligentius et inducere procuretis, et si necesse fuerit, auctoritate nostra cogatis; cum etsi praedicto regi favere velimus, praefatum tamen archiepiscopum in suo cupiamus jure fovere. Alioquin veritatem diligenter examinatam [Col. 1117C] per vestras nobis litteras appellatione cessante fideliter intimetis, ut per relationem vestram instructi, si praedictus archiepiscopus de inobedientiae vitio, quod secundum prophetam idololatriae comparatur, et juramenti transgressione, per quam juxta legem divinam in vanum assumitur nomen Dei, admirabilis apparuerit [(60) 1Kb] , securim ad radicem infructuosae arboris apponamus, et cum stare non possit, apostolica falce succisa, in locum ipsius talem faciamus succrescere plantam quae fructum suavitatis proferat et odoris. Sane nos eidem hac vice non scribimus; quia, cum super hoc ipsi multoties direxerimus scripta nostra, nihil aut parum profecimus apud ipsum, quia mandata nostra [Col. 1117D] pariter et praecepta exaudire noluit toties iterata. Ideoque volumus et mandamus ut has litteras in omnium legi praesentia faciatis, et exhortemini clerum ac populum diligenter ne permittant ut Ecclesia Coloniensis et civitas, quae inter universas Ecclesias et civitates regni Teutonici tam gloria quam magnificentia est sublimis, enormiter confundatur. Caeterum si dictus archiepiscopus maluerit nostris obedire mandatis quam in hujusmodi contumacia perdurare, ipsum de nostra reddatis gratia certiorem, ex parte nostra firmiter promittentes eidem quod ad honorem suum pariter et profectum taliter, dante Domino, intendemus quod de nostra poterit [Col. 1118A] gratia merito gloriari. Unde ut nostrum sibi sentiat patrocinium aliquatenus non deesse, si forte contra dilectum filium nobilem virum Henricum comitem palatinum praefati regis germanum querelam intorserit coram vobis, vos auctoritate nostra suffulti quod justum fuerit appellatione postposita decernatis, et faciatis quod decreveritis per censuram ecclesiasticam firmiter observari. Quod si non omnes, etc., duo vestrum.

Datum Romae apud Sanctum Petrum, IV Kal. Novemb.



CXIV. AQUILEGENSI PATRIARCHAE.

Cum in susceptione pallii praestiturus sis corporaliter juramentum quod nobis et successoribus [Col. 1118B] nostris et Ecclesiae Romae fidelis et obediens semper existes, fraternitati tuae per apostolica scripta mandamus et in virtute obedientiae districte praecipimus quod post hujusmodi juramentum exhibitum et receptum patentes litteras tuo sigillo munitas apostolatui nostro transmittas, in quibus profitearis aperte quod ex debito praestiti juramenti tam super imperii Romani negotio quam etiam super aliis nobis secundum Deum obedire teneris, ut ii qui tam in Teutonia quia in Italia similem nobis professionem fecerunt, aut is qui pro eo quod talem facere noluit, meruit ab officio pontificali suspendi, non debeant contra nos scrupuloso corde moveri tanquam apud nos sit acceptio personarum, aut in manu nostra pondus et pondus quasi statera dolosa [Col. 1118C] consistat. Alioquin propter inobedientiae culpam, quae secundum prophetam idololatriae comparatur, ut de reatu perjurii taceamus, nisi feceris quod praecipimus infra mensem, et tunc usum pallei tibi noveris auctoritate apostolica interdictum.



CXV. SALZBURGENSI ARCHIEPISCOPO.

Frustra jacitur rete ante oculos pennatorum, et durum est cuique contra stimulum calcitare. Nos enim Satanae non ignoramus astutias, et prompti sumus inobedientiam omnem ulcisci. Dominus ergo sit nobis adjutor, non timebimus quid faciat nobis homo. Maledictus enim homo qui confidit in homine, aut qui carnem brachium suum ponit. Vae autem [Col. 1118D] ingredienti terram duabus viis, quia nemo potest duobus dominis deservire. Monemus igitur fraternitatem tuam et exhortamur attentius, per apostolica tibi scripta mandantes quatenus sacrosanctam Romanam Ecclesiam matrem tuam de corde puro et conscientia bona et fide non ficta studeas venerari, pro certo cognocens quod is qui supra se petram suam aedificavit Ecclesiam non permittet ut portae inferi praevaleant contra eam juxta quod ipse testatur: Descendit pluvia, venerunt flumina, flaverunt venti, et irruerunt in domum illam, et non cecidit. Erat enim supra petram fundata. (Matth. VII). Quia vero semper diligit qui amicus est, et frater [Col. 1119A] in necessitate probatur, tu, amabilis frater, tanquam aurum in fornace te proba; quamvis fornax nondum septuplum quae succendi consueverat sit succensa, sed in proximo fulgura sint in pluviam convertenda.

Datum Romae apud Sanctum Petrum, VII Idus Maii.



CXVI. ARCHIEPISCOPO MAGUNTINO, EPISCOPO CAMERACENSI, ET SCHOLASTICO SANCTI GEREONIS COLONIENSIS.

[(61) 1Kb] Ut Adolphus Coloniensis archiepiscopus incidat in foveam quam paravit et intret ipsius gladius in cor ejus, pertinax ipsius inobedientia, perjurium iteratum, et proditio divulgata deposcunt. Ipse etenim nec Deum timens, nec reveritus hominem, nec [Col. 1119B] Coloniensis Ecclesiae dignitatem attendens, in offensam Dei, Ecclesiae Romanae contemptum, et sedis suae dispendium a se obedientiae jugum excussit, juramentum semel et iterum praestitum violavit, et eum prodidit quem crearat. Sane cum olim charissimum in Christo filium nostrum illustrem regem Ottonem in Romanorum imperatorem electum coronasset in regem, et fidelitatis ei praestitisset juramentum, apud nos multipliciter institit ut eidem regi favorem apostolicum impendentes, ratum quod ipse fecerat haberemus. Cumque multiplicatis intercessionibus obtinuisset a nobis ut in favorem regis ipsius deferremus Ecclesiae Coloniensis honori, coepit postmodum in ejus devotione tepescere, ac manum [Col. 1119C] suam ab aratro retrahens, occasiones frivolas invenire ne quod plantaverat irrigaret; quatenus cito aresceret planta ejus, cum sollicitudinem suam manus ei subtraheret plantatoris. Verum quia neque qui plantat neque qui rigat est aliquid, sed qui incrementum dat Deus, invaluit nihilominus per Dei gratiam novus palmes; et cum jam extenderet ramos suos et uberius pullularet, vidit plantator invidus et invidit, et quodammodo in ejus excidium conjuravit. Quia vero nihil est occultum quod non reveletur et absconditum quod non sciatur, sed testimonium veritatis, non potuit occultare diutius virus suum; quia nequam mentem iniqua operatio revelavit et arbor agnita est in fructu. Commonitus igitur et conventus iterum praestitit juramentum [Col. 1119D] quod eumdem regem nunquam desereret nec in partem aliam declinaret; sed nec juramentum stabilire potuit mentem illam, quae innatae levitatis vitio fluctuabat. Nos autem, licet non de facili crederemus quod vir tanta praeditus dignitate sic esset adversarius sibi ipsi ut quod fecerat intenderet annullare, ne quid tamen sollicitudini nostrae deesset, ad constantiam eum excitare volentes, et monitis et minis institimus apud ipsum et sub quanta ei potuimus districtione praecepimus ut in ejusdem regis fidelitate persisteret et ad promotionem ipsius efficaciter aspiraret, cavens sollicite ne maledictionem pro benedictione reciperet si illusisse nobis [Col. 1120A] tam turpiter probaretur. Ipse vero non attendens quod sicut obedientia victimis antefertur, sic inobedientia idololatriae comparatur, obedientiae lora disrumpens, inobedientiae vitium non vitavit, sed contra praeceptum nostrum et proprium juramentum, corruptus pecunia, sicut fertur, dominum suum temerarius prodidit, et conversus in arcum perversum, nobili viro Philippo duci Sueviae contra eum impudenter adhaesit; ac ne quid ejus praesumptioni deesset, et ne culpa ejus aliquo possit velamine palliari, nuper Aquisgrani, ubi praefatum regem solemniter coronaverat, memoratum ducem publice coronavit, quamvis excommunicationis sententiam incurrisset, quam in ecclesia Beati Petri Coloniensis coram multitudine copiosa, ipso praesente ac gerente sacerdotalem [Col. 1120B] stolam in collo et candelam accensam in manu, venerabilis frater noster Guillelmus Remensis archiepiscopus, tunc episcopus Praenestinus, apostolicae sedis legatus, promulgaverat in eos qui a praefato rege recederent et parti alterius adhaererent.

Ut igitur Colonienses, qui noluerunt in malo caput languidum imitari, sed in ejusdem regis fidelitate perstiterunt firmius et persistunt, expurgato fermento veteri, quod voluit corrumpere totam massam, sint nova conspersio, sicut sunt azymi nihil corruptionis habentes, cum juxta canonicas sanctiones accusatione non egeant manifesta. Unde nos, ejus exemplo qui absens corpore, praesens autem spiritu, Corinthium damnavit absentem, potuissemus [Col. 1120C] in eum sententiam promulgare, ad majorem tamen cautelam de consilio fratrum nostrorum et tam episcoporum quam aliorum plurium praelatorum discretioni vestrae per apostolica scripta mandamus et districte praecipimus quatenus cum apud vos sint ista luce clarius manifesta, dictum archiepiscopum, pulsatis campanis, et candelis accensis, singulis diebus Dominicis et festivis excommunicatum publice nuntietis et faciatis per omnes Colonienses ecclesias et vicinas dioeceses sub solemnitate simili nuntiari, suffraganeos et omnes vassallos Coloniensis Ecclesiae tam clericos quam laicos absolutos ab ejus obedientia nuntiantes. Quia vero si tantum scelus remaneret inultum, quivis de caetero posset impune inobedientiae vitium, perjurii [Col. 1120D] crimen et proditionis facinus perpetrare, sub eadem vobis districtione praecipimus quatenus cum haec in illo nulla possint tergiversatione celari, vos eum auctoritate nostra suffulti a pontificali officio, sublato cujuslibet contradictionis et appellationis obstaculo, deponatis, nisi forsan infra mensem post factam sibi denuntiationem a vobis ad sedem apostolicam personaliter accesserit indicandus [(62) 1Kb] : his ad quos jus electionis noveritis pertinere auctoritate apostolica injungentes ut personam idoneam, quae tanto congruat oneri et honori, canonice ac concorditer sibi eligant in pastorem. Quod si electionem contingeret aliqua forte, quod [Col. 1121A] absit! occasione differri, ne bona Coloniensis Ecclesiae possint interim deperire, alicui personae honestae, providae ac potenti committatis administrationem ipsius. Quia vero ejusdem Ecclesiae tanto amplius zelamus honorem quanto clerum et populum ejus devotiores et firmiores sumus experti, ne unitatem ejus aliqua scissura corrumpat, si forsan ii ad quos spectat electio non potuerint convenire, praecipiatis eisdem ut in aliquos viros idoneos conferant vota sua; qui ad sedem apostolicam accedentes, cum consilio nostro, qui ad eorum concordiam, faciente Domino, dabimus operam efficacem, personam idoneam sibi eligant in praelatum. Quod si non omnes, etc.

Datum Romae, III Idus Martii, pontificatus nostri [Col. 1121B] anno octavo.



CXVII. PRIORIBUS ET UNIVERSO CLERO ET POPULO COLONIENSIBUS.

Sinceritati devotionis et fidei quam ad charissimum in Christo filium nostrum illustrem regem Ottonem in Romanorum imperatorem electum, imo nos in eo habuistis hactenus et habetis in Domino congaudemus, et constantiam vestram prosequimur actionibus gratiarum; qui semper in eodem proposito persistentes, non novistis etiam vacillante capite vacillare. Potuisset quidem in aliis propheticum formidari: Omne caput languidum, et omne cor moerens, a planta pedis usque ad verticem non est in [Col. 1121C] eo sanitas (Isai. I). Sed vos attendentes quod caput vestrum transferebatur in caudam, noluistis caudae sequi mobilem levitatem, sed stabiles et immobiles permansistis. Voluerat quidem vetus illud fermentum inficere totam massam et vir unus confundere tam sublimem Ecclesiam et infamare tam nobilem civitatem; sed vos ejus faecis immunes, azymi permansistis, nec conspersio vestra nova virus antiquae fraudis admisit. Participavit forsan homo ille iniquitatis, archiepiscopus vester, aliquibus vestrum suae proditionis consilium et perditionis propriae propositum revelavit; sed in consensum ejus non venit anima vestra, nec potuit perfidiae suae pice vas inquinare sincerum, quia serpentis prudentiam, quae in Evangelio commendatur, vox pulsat in vacuum [Col. 1121D] incantantis. Licet autem nec divinae reverentia majestatis, nec apostolicae sedis auctoritas, nec religio juramenti tetigerit mentem ejus, utinam tamen dignitas Coloniensis Ecclesiae ac immunitas civitatis ab hujusmodi eum proposito revocasset, ne vilem faceret in electione principis eamdem Ecclesiam, quae inter alias fuerat hactenus gloriosa, et ne derogare juri suo imo ejusdem Ecclesiae videretur, si quod ad tuendam dignitatem ejus prius provide fecerat proprio jure usus, in ejus tandem injuriam improvide condemnaret. Verum quia nihil satis festinatur animo cupienti, nec animus cupidi satiatur, nihil sibi sufficere reputans nisi pecuniam biberet quam avide sitiebat, contra mandatum nostrum saepius iteratum et juramentum proprium [Col. 1122A] primo praestitum et postea innovatum in infamiam vestram, quantum fuerat in eodem, et Coloniensis Ecclesiae detrimentum obedientiae jugo deposito, dominum suum temere prodidit, et adversario ejus impudenter adhaerens, ne crimen ejus ulla possit tergiversatione celari, eum apud Aquisgranum publice coronavit. Nos igitur providere volentes ne homo qui non conveniat operibus et actibus vestris, vobis de caetero principetur in perniciem corporum et periculum animarum, sed a vobis vetus fermentum penitus expurgetur, vosque remaneatis azymi, sicut estis, de consilio fratrum nostrorum et tam episcoporum quam aliorum plurium praelatorum venerabilibus fratribus Maguntino archiepiscopo et episcopo Cameracensi et scholastico Sancti Gereonis [Col. 1122B] Coloniensis dedimus in praeceptis ut cum apud eos sint ista, etc., in eumdem fere modum ut in alia usque in finem. Monemus igitur universitatem vestram et hortamur in Domino et per apostolica vobis scripta mandamus quatenus eisdem archiepiscopo, episcopo et scholastico ad exsequendum mandata apostolica utiliter et humiliter assistatis, et in bono proposito persistentes, praedicto regi sicut hactenus, imo fortius quam hactenus praestetis auxilium et favorem, scituri quod nostra vobis gratia non deerit.

Datum, ut supra.



CXVIII. ARCHIEPISCOPO MAGUNTINO, EPISCOPO CAMERACENSI, ET SCHOLASTICO SANCTI GEREONIS IN COLONIA.
[Col. 1122C]

Licet per alias litteras vobis dederimus in praeceptis ut quia Coloniensis archiepiscopus sententiam excommunicationis incurrit, quam in Ecclesia Beati Petri Coloniae coram multitudine copiosa, ipso praesente ac gerente sacerdotalem stolam in collo et candelam accensam in manu, venerabilis frater noster Guillelmus Remensis archiepiscopus, tunc Praenestinus episcopus, apostolicae sedis legatus, promulgavit in eos qui a charissimo in Christo filio nostro illustri rege Ottone, in Romanorum imperatorem electo, recederent et parti alteri adhaererent, memoratum archiepiscopum, pulsatis campanis et candelis accensis, denuntiaretis excommunicationis vinculo innodatum, et faceretis per omnes [Col. 1122D] Colonienses ecclesias et vicinas dioeceses sub solemnitate simili nuntiari, suffraganeos et omnes vassallos Coloniensis Ecclesiae tam clericos quam laicos absolutos ab ejus obedientia nuntiantes. Licet etiam vobis praeceperimus districte ut, quia ejus inobedientia, perjurium et proditio sunt adeo manifesta, quod nulla possunt tergiversatione celari, vos eum auctoritate nostra suffulti, sublato cujuslibet contradictionis et appellationis obstaculo, a pontificali deponeretis officio, nisi forsan infra mensem post factam sibi denuntiationem a vobis ad sedem apostolicam personaliter accesserit judicandus, quia tamen vos ex vicinitate locorum et notitia personarum potestis plenius et perfectius rerum et temporum circumstantias indagare, praesentium vobis [Col. 1123A] auctoritate concedimus quatenus diligenti et prudenti deliberatione praehabita, si vobis visum fuerit expedire, praefatum archiepiscopum monere diligentius et inducere procuretis ut ad fidelitatem charissimi in Christo filii nostri illustris regis Ottonis, in Romanorum imperatorem electi, humiliter revertatur infra tempus quod ei duxeritis praesigendum, et de fide servanda tantam ei exhibeat cautionem quod de levitate ipsius non possit in posterum dubitari, absolutionis beneficium ei secundum formam Ecclesiae impensuri, salva super excessibus ejus canonica disciplina. Alioquin juxta formam praescriptam et in aliis litteris plenius vobis expressam procedere non tardetis. Quod si non omnes, etc.

[Col. 1123B] Datum, etc.



CXIX. UNIVERSIS TAM ECCLESIASTICIS QUAM SAECULARIBUS PRINCIPIBUS ET ALIIS PER TEUTONIAM CONSTITUTIS CHARISSIMO IN CHRISTO FILIO NOSTRO ILLUSTRI REGI OTTONI, IN ROMANORUM IMPERATOREM ELECTO, FAVENTIBUS.

Non est amicus hominis, sed fortunae, qui sicut arundo vento, sic fortuitis casibus agitatus, ei cui arridet in prosperis, deficit in adversis. Licet enim varii sint bellorum eventus, nec quod semper volvitur in eodem statu valeat permanere, non debent tamen viri constantes secundum varietates rerum labentium variari, sed stabiles potius permanere, [Col. 1123C] scientes quod finis, non pugna coronat, et non qui coeperit, sed qui perseveraverit, salvus erit. Fides etenim in necessitate probatur, et constantia in adversitate clarescit; nec cui cum fortuna rotatur, constans debet aut stabilis appellari, aut dici fidelis qui fidem variat cum eventu. Unde miramur non modicum et movemur quod quidam principum, qui charissimo in Christo filio nostro illustri regi Ottoni, in Romanorum imperatorem electo, sponte hominium fecerant et fidelitatis juramenta praestiterant non coacti [(63) 1Kb] , ex eo quod nobilis vir dux Sueviae visus est aliquantulum prosperari, contra honestatem propriam et fidem praestitam venientes, relicto eo cui prius adhaeserant, ejus adversario adhaeserunt, illis merito comparandi de quibus legimus in Psalmista: [Col. 1123D] Filii Ephrem intendentes arcum et mittentes sagittas conversi sunt in die belli (Psal. LXXVII). Verum quanto detestamur amplius in talibus levitatem, tanto in vobis constantiam potius commendamus: qui cum eodem rege in suis tentationibus fideliter perstitistis, nec voluistis maculam in gloria vestra ponere ac juramenta propria violare. Super hoc ergo firmitatem vestram in Domino commendantes et prosequentes actionibus gratiarum, monemus universitatem vestram et exhortamur in Domino et per apostolica vobis scripta mandamus quatenus in bono proposito persistentes, eidem regi tanto fortius assistatis quanto auxilio vestro noscitur amplius indigere; [Col. 1124A] scituri quod ex hoc vobis tanto magis constituetis nos in posterum debitores quanto sincerius diligimus regem ipsum et incrementum honoris ipsius sicut hactenus, imo magis quam hactenus, affectamus.

Datum, etc.



CXX. MAGUNTINO ARCHIEPISCOPO, ET EPISCOPO HILDESEMENSI.

Suam apud nos charissimus in Christo filius noster illustris rex Otto, in Romanorum imperatorem electus, querimoniam destinavit quod cum nobilis vir Henricus palatinus Rheni fidelitatis ei praestiterit juramentum, contra factum suum venire non metuens, non solum servare contempsit quod ei sub jurisjurandi [Col. 1124B] religione promisit, sed contra eum cum nobili viro Philippo duce Sueviae conjuravit [(64) 1Kb] . Unde cum ad nos pertineat judicium juramenti, per nos sibi de eo justitiam petiit exhiberi. Cum igitur salutem nobilis ejusdem, de quo in novissimo districti examinis die tenebimur coram Deo reddere rationem, paterno desideremus affectu, fraternitati vestrae per apostolica scripta mandamus atque praecipimus quatenus eum ex parte nostra monere diligentius et inducere procuretis ut juramentum eidem regi praestitum, nonobstante juramento quod postmodum exhibuit contra illud, cum ex eo quod primum fuit licitum constet secundum illicitum exstitisse, de caetero servare procuret. Alioquin eum ad id per [Col. 1124C] excommunicationem personae et interdictum terrae sublato appellationis obstaculo compellatis, facturi utramque sententiam singulis diebus Dominicis et festivis, pulsatis campanis et candelis accensis, usque ad satisfactionem congruam firmiter observari.



CXXI. NOBILI VIRO HENRICO PALATINO RHENI.

Ad infamiam nominis tui cedit et perpetuum tuae posteritatis opprobrium quod charissimum in Christo filium nostrum illustrem regem Ottonem in Romanorum imperatorem electum fratrem tuum, vel nulla vel modica violentia interveniente, relinquens, nobili viro duci Sueviae adhaesisti et quantum in te fuerat dejecisti eum quem erigere tenebaris. Sane suam ad nos idem rex querimoniam [Col. 1124D] destinavit quod cum fidelitatis ei, etc., ut supra usque paterno desideremus affectu, nobilitatem tuam monemus et exhortamur attentius et per apostolica tibi scripta mandamus quatenus juramentum eidem regi praestitum, etc., usque servare procures. Alioquin noveris nos venerabilibus fratribus nostris Siffrido Maguntino archiepiscopo et episcopo Paderburnensi per apostolica scripta praecipiendo mandasse ut te ad id per excommunicationem personae, etc., usque in finem.

Scriptum est nobili viro duci Brabantiae in eumdem modum usque in Romanorum imperatorem electum, cui filiam propriam desponsaverat in uxorem, vel [Col. 1125A] nulla, etc., usque in finem. Exsecutores dati sunt contra eum Leodiensis episcopus, major decanus et praepositus Sancti Gereonis Coloniensis.



CXXII. NOBILI VIRO LANGRAVIO THURINGIAE.

Quia liberae voluntatis arbitrium quanto violentius quis flectere nititur, tanto amplius in puritate sui propositi confirmatur, non credimus quod violentia ducis Sueviae tuam mutaverit voluntatem et animum variaverit, licet coactus fueris militare. Cum ergo, necessitate cessante, cessare soleat necessitatis effectus, monemus nobilitatem tuam et exhortamur attentius et per apostolica tibi scripta mandamus quatenus cum tempus acceperis, ad charissimi in Christo filii nostri illustris regis Ottonis, [Col. 1125B] in Romanorum imperatorem electi, fidelitatis obsequium sine dilatione qualibet revertaris, et sic in ejus dilectione proficias ut in gratiam nostram proficere merearis.

Scriptum est in eumdem modum regi Bohemorum illustri.



CXXIII. MAJORI DECANO ET SANCTORUM APOSTOLORUM ET SANCTI GEREONIS PRAEPOSITIS COLONIENSIBUS.

Ad nostram noveritis audientiam pervenisse quod Bruno Adolphi quondam Coloniensis archiepiscopi clericus, statutis sedis apostolicae temerarie se opponens, dominum suum irreverenter induxit ut in charissimum in Christo filium nostrum illustrem regem Ottonem, in Romanorum imperatorem electum, [Col. 1125C] crimen proditionis committeret et duci Sueviae pertinaciter adhaereret; a quo, sicut dicitur, tanquam alius Judas in proditionis praemium pecuniam accipere non expavit. Ne igitur si post damnationem ejusdem archiepiscopi praedictus Bruno, qui damnationis causam praestitit, remanserit indemnatus, illud evangelicum fallere videatur, quo dicitur: Si caecus caecum ducit, ambo in foveam cadunt (Matth. XV), discretioni vestrae per apostolica scripta mandamus quatenus eum omnibus beneficiis suis sine spe restitutionis, appellatione remota, privetis, ea personis idoneis conferentes. Quod si non omnes, etc.



CXXIV. EISDEM
[Col. 1125D]

Ad nostram audientiam noveritis pervenisse quod Sibod clericus, qui beneficium quoddam de manu charissimi in Christo filii nostri illustris regis Ottonis, in Romanorum imperatorem electi, receperat, et fidelitatis ei praestiterat juramentum, conversus in arcum perversum, contra proprium veniens juramentum, Sueviae duci juravit, et ab eo praedictum beneficium recepit. Ipse quoque, dum venerabilis frater noster Cameracensis episcopus mandatis nostris insisteret exsequendis, ab eodem duce in dioecesim ejus legatione suscepta, bona ejusdem episcopi temere occupavit, vassallos ejus duci Sueviae fidelitatem praestare compellens, fidelitate ipsius penitus abjurata. Quia vero tantae praesumptionis [Col. 1126A] excessum relinquere nolumus impunitum, discretioni vestrae per apostolica scripta mandamus quatenus inquisita super iis et cognita plenius veritate, eumdem Sibod ab omni officio sublato appellationis obstaculo deponatis, et omnibus eum beneficiis spoliantes, illa personis idoneis assignatis.



CXXV. PADEBURNENSI EPISCOPO.

Quam detestabile sit crimen perjurii, Veteris Testamenti lectio manifestat. Nam cum praecepisset Dominus Israelitis ut universos habitores terrae quam eis promiserat, de ipsa delerent propter foedus quod Josue cum Gabaonitis inivit circumventus, et juramentum quod principes multitudinis praestiterant eisdem incaute, Gabaonitae mortis periculum evitarunt; [Col. 1126B] licet interrogati si in terra quae filiis Israel sorte debebatur forsitan habitarent, quia de terra longinqua venerant respondissent. Praeterea quae poena men dacibus debeatur Ananiae et Saphirae mors subita profitetur: qui quoniam mentiti fuerant Spiritui sancto, a conspectu apostolorum principis, cujus sumus, licet immeriti, successores, mortui sunt educti. Cum ergo nulla vel modica distantia sit inter perjurium et mendacium sacerdotis, dicente Scriptura quod verba sacerdotis aut vera sunt aut sacrilega, debent ecclesiastici viri, et praesertim qui praelationum obtinent dignitates, reatum perjurii et crimen mendacii penitus evitare et sic fugere inconstantiae levitatem ne . . . sit eis si terram duabus viis ingredi convincantur, et si culpam incurrerint, non [Col. 1126C] effugiant disciplinam. Miramur igitur non modicum et movemur quod cum charissimo in Christo filio nostro illustri regi Ottoni, in Romanorum imperatorem electo, fidelitatis praestiteris juramentum, et ab eo de regalibus fueris investitus, postquam per venerabilem fratrem nostrum Siffridum Maguntinum archiepiscopum consecrationis beneficium suscepisti, tepuisti pene penitus circa eum, et ipsi tuae devotionis obsequium subtraxisti. Ne igitur subditis tuis occasio fias similis levitatis, qui eis fortitudinis et constantiae debes exempla praestare, fraternitatem tuam monemus et exhortamur attentius et per apostolica tibi scripta praecipiendo mandamus quatenus sic de caetero in ejus fidelitate persistas [Col. 1126D] et sic ei patenter adhaereas et potenter quod praeterita negligentia per subsequentem diligentiam expietur, nec tam cito incurrisse notam perjurii videaris, quia id non possemus aequanimiter tolerare,

Scriptum est abbati Corbeiensi in eumdem fere modum usque juramentum, et ei a suae promotionis initio auxilium praestiteris et favorem, nunc ultimo tepuisti pene penitus circa eum, etc., usque expietur, nec incurrisse notam perjurii, etc., usque ad finem.



CXXVI. ARCHIEPISCOPO TREVIRENSI.

Qualiter juramentum coram nobis praestitum et postmodum exhibitum in manibus legati nostri observaveris, ne dicamus violaveris, qualiter irrita feceris quae de tuis labiis processerant, dum veniens [Col. 1127A] contra propriam sponsionem, promissiones infregeris redactas in scriptis et sigilli proprii munimine roboratas, qualiter in obedientia et devotione non perstiteris, tua prudentia non ignorat. Nos autem, licet possemus ex iis tanquam notoriis, et quae nulla poterant tergiversatione celari, canonicae severitatis in te sententiam promulgare, credentes tamen quod patientia nostra te ad poenitentiam revocaret, excessus tuos dissimulavimus hactenus et te duximus ex multa gratia supportandum. Verum quoniam secundum impoenitens cor tuum thesaurizas tibi iram in die irae, ita ut superbia tua semper ascendat, nec adjicias ut conditionis propriae recorderis, finaliter et peremptorie tibi scribimus, sub debito juramenti et quanta possumus districtione mandantes [Col. 1127B] ut charissimo in Christo filio nostro illustri regi Ottoni in Romanorum imperatorem electo potenter adhaereas et patenter, per te ac tuos publice ipsi auxilium tribuens et favorem. Alioquin securim ad radicem arboris infructuosae imo etiam perniciosae ponemus, ne terram inutiliter occupet, et florentem vineam sterilitatis suae umbra confundat. Quod si aliqui de Ecclesia Trevirensi favorem tibi praesumerent adhibere, praesumptionem eorum taliter puniremus quod eorum poena multis proficeret ad cautelam; imo etsi tota Ecclesia Trevirensis in erroris tui defensione peccaret, nos in eam animadvertere curaremus, et honoris metropolitici dignitatem, quam per sedem est apostolicam assecuta, alias transferre propter ingratitudinis [Col. 1127C] vitium cogeremur.



CXXVII. PRAEPOSITO, ARCHIDIACONO, CANONICIS, ET MINISTERIALIBUS ECCLESIAE TREVIRENSIS.

Inconstantiam et facilitatem, ne perjurium et infidelitatem dixerimus, archiepiscopi Trevirensis vobis credimus per ejus opera patuisse. Nos autem memores dilectionis antiquae quam apostolica sedes exhibuit Ecclesiae Trevirensi, pro cujus defensione interdum persecutiones etiam gravissimas est perpessa, et recolentes devotionem illam quam Ecclesia Trevirensis Ecclesiae Romanae solita fuerat exhibere usquemodo, mitius egimus contra eum, et ipsum duximus aequanimiter tolerandum, credentes [Col. 1127D] quod patientia nostra eum ad poenitentiam revocaret. Verum quoniam superbia ejus semper ascendit, ne videamur errorem ejus dissimulando fovere, similiter ei ac peremptorie scribimus, etc., ut supra usque confundat. Ideoque discretioni vestrae per apostolica scripta mandamus quatenus eumdem archiepiscopum ad mandatum apostolicum exsequendum diligentius moneatis, parati, cum super hoc secundo vobis scripserimus, quod mandavimus humiliter adimplere. Credimus enim et pro certo tenemus quod Ecclesia Trevirensis Ecclesiae Romanae matris et magistrae suae dispositioni parebit, nec ejus obviabit aliquando institutis. Quod si forsan, [Col. 1128A] quod non credimus, in erroris ejusdem archiepiscopi defensione peccaret, in eam animadvertere curaremus, et in poenam ipsius honoris metropolitici, etc.



CXXVIII. ILLUSTRI REGI OTTONI IN ROMANORUM IMPERATOREM ELECTO.

[(65) 1Kb] Cum inter te ac dilectam in Christo filiam natam ducis Brabantiae sponsalia fuerint approbante legato nostro contracta nostrae voluntatis existit ut quod initiatum est legitime, nisi per alium steterit, compleatur. Cum ergo puella ipsa aetati nubili sit vicina, monemus serenitatem tuam et exhortamur attentius quatenus usque ad nubilem ejus aetatem exspectes, et si pater ejus eam tibi tradere noluerit requisitus, extunc libere cui volueris, [Col. 1128B] in Domino tamen, nubas.



CXXIX. ILLUSTRI REGI ANGLORUM.

Quantum tuae serenitatis excellentia honoris et exaltationis reciperet incrementum, si charissimi in Christo filii nostri illustris regis Ottonis in Romanorum imperatorem electi promotio felicem sortiretur eventum, si diligenter attendas, intelliges per teipsum, cum te latere non possit quod ei non solum adversarii sui potentia, sed et tuae consanguinitatis respectus multiplicavit aemulos et hostes adauxit. Ne igitur ad onus sit ei potius quam honorem quod te proxima linea consanguinitatis attingit, non solum ex abundantia divitiarum tuarum ejus deberes indigentiae providere, sed multa etiam tuae necessitati [Col. 1128C] subtrahere ut ejus necessitudinem sublevares. Cum ergo inclytae recordationis Richardus, rex Angliae, frater tuus ei certam legaverit pecuniae quantitatem et tu illam te juraveris, sicut accepimus, soluturum, jurantibus tecum episcopis regni tui, rogamus serenitatem regiam et exhortamur attentius quatenus pecuniam ipsam eidem in multae necessitatis articulo constituto persolvas, ne te ac nos in eam necessitatem inducas ut cum juxta petentibus favorem teneamur apostolicum impertiri, te ad solvendum debitum, quod non denegas te debere, cogere compellamur post commonitiones multoties iteratas, per quas te non potuimus hactenus emollire.



CXXX. PRIORIBUS ET CAPELLANIS COLONIENSIBUS.
[Col. 1128D]

Quod Colonia sedis apostolicae filia specialis existat et veteris sigilli scriptura testatur, et Coloniensium manifestat assertio, et evidentius omnibus opera profitentur. Ecce etenim, ut in devotione sedis apostolicae civitas ipsa solidaretur ex toto, nec ex aliqua ulterius parte nutaret caput languidum et cor moerens, quod ulceris sui sanie moliebatur inficere totum corpus, ut a planta pedis usque ad verticem nulla in eo sanitas remaneret, ad mandatum apostolicum excidistis a vobis, et virum idoneum et Ecclesiae Romanae devotum in caput vestrum hilariter assumpsistis, qui vobis concordaret operibus, [Col. 1129A] et servaret corporis puritatem. Gaudemus igitur et congaudemus vobis in Domino et sinceritatem vestram prosequimur actionibus gratiarum quod expurgato fermento veteri, ne corrumperet totam massam, in azymis sinceritatis et veritatis vos ipsi azymi ambulatis, et in fidelitate charissimi in Christo filii nostri illustris regis Ottonis in Romanorum imperatorem electi de die in diem persistitis fortiores. Monemus igitur dilectionem vestram et exhortamur in Domino et sub quanta possumus benignitatis affectione mandamus quatenus in devotione nostra et fidelitate regis ipsius proficiatis jugiter, et sicut bene coepistis, fideliter persistatis, nec impetum formidetis illius qui tanquam posset fluvium absorbere, vobis exsilium et depopulationem civitatis [Col. 1129B] vestrae, licet frustra, minatur: cui resistite fortes in fide, constantiam vestram et fortitudinem urbis vestrae in hoc pariter ostendentes, et potissimum confidentes in eo qui projecit in mare currum et exercitum Pharaonis, et qui nunquam deserit de sua misericordia confidentes; nec exaltationem hostis vel extollentiam potius formidetis: quoniam omnis qui se exaltat, humiliabitur, et qui se humiliat exaltabitur, juxta testimonium Veritatis. Nos autem, qui puritatem vestram in multis hactenus et nunc praesertim in facto Adolphi quondam archiepiscopi vestri, nunc depositi, sumus evidenter experti, ad honorem et profectum tam Ecclesiae quam civitatis vestrae, dante Domino, efficaciter intendem

[Col. 1129C] Scriptum est in eumdem modum plebanis Coloniensibus. Item scabinis et universo populo Coloniensi.



CXXXI. ILLUSTRI REGI ANGLORUM.

Quantum honoris et gloriae quantumque fortitudinis et virtutis accresceret tibi et regno tuo, si charissimus in Christo filius noster illustris rex Otto serenissimus, nepos tuus, ad coronam imperii tuo suffragio perveniret, regalis prudentia non ignorat. Cum igitur eidem regi scripserimus ut ad hoc diligenter intendat, ad quod etiam nos intendimus diligenter, quoniam ex quo imperii coronam haberet, principes qui coronae imperii tenentur astricti, ei tanquam Domino procul dubio adhaererent, serenitatem [Col. 1129D] tuam rogamus, monemus, deposcimus et hortamur quatenus ei ad obtinendum coronam imperii, sicut charam habes gratiam divinam et nostram, et tuum diligis commodum et honorem, auxilium tribuas opportunum, de nostra circa ipsum gratia plena securus quod ad sublimationem ejus efficaciter aspiramus. Unde si ei curaveris non minutatim, ut hactenus, licet raro, sed simul et plene, prout decet et expedit, subvenire, negotium ejus non tam sibi quam tibi ad optatum perducetur effectum.



CXXXII. EIDEM.

Cum charissimo in Christo filio nostro illustri regi Ottoni, nepoti tuo, tenearis magnifice subvenire, [Col. 1130A] non solum ratione carnis et sanguinis, verum etiam consideratione commodi et honoris, quoniam si per tuae subventionis auxilium idem rex, nepos tuus, ad coronam imperii perveniret, status utique regni tui robur susciperet et augmentum, plus utique quam oporteat litteris explicare miramur non modicum et movemur quod ei vel de tuo subvenire non curas, vel saltem de suo, videlicet quod ex testamento inclytae recordationis Richardi regis, germani tui, sibi solvere sine dubitatione teneris. Volentes igitur tam tibi quam ipsi paterna sollicitudine providere, serenitatem tuam rogamus attentius et monemus, fideliter consulentes quatenus ei super his quae praedictus rex frater tuus ei testamento legavit non differas ulterius satisfactionem debitam exhibere, [Col. 1130B] ne per tuum defectum suus impediatur profectus; quatenus si per te fuerit adjutus, negotium ejus optatum sortiatur effectum.

Datum Romae, apud Sanctum Petrum, XIII Kalend. Martii, pontificatus nostri anno octavo.

Scriptum est super hoc Heliensi, Dunelmensi et Wigorniensi episcopis. Cum charissimo, etc., in eumdem fere modum, usque in finem. Quocirca fraternitatem vestram rogamus et monemus attentius, per apostolica vobis scripta praecipiendo mandantes quatenus eumdem regem ad hoc moneatis prudenter et efficaciter inducatis. Et si forte per exhortationes vestras ad id induci nequiverit, vos eum per districtionem ecclesiasticam compellere non tardetis, non obstante compositione quae facta est inter ipsos; [Col. 1130C] praesertim cum in ea de relaxatione pecuniae sibi testamento legatae nulla mentio habeatur.

Datum Romae.

Scriptum est super hoc in eumdem fere modum aliis episcopis et magnatibus regni Angliae, ut ipsum regem ad hoc moneant et inducant, et ipsi etiam regi Ottoni, sicut habent charam gratiam divinam et domini papae, ac regni sui diligunt commodum et honorem, studeant subvenire.

Datum, ut supra.



CXXXIII. ILLUSTRI REGI OTTONI IN ROMANORUM IMPERATOREM ELECTO.

Venientem ad apostolicam sedem venerabilem [Col. 1130D] fratrem nostrum Cameracensem episcopum benigne recepimus, et ea quae nobis proposuit notavimus diligenter. Licet autem episcopus, cum ad te, Domino duce, redierit, non solum de proposito nostro, verum etiam de statu imperii te possit reddere certiorem, ut tamen interim nullius astuta malignitas circumvenire te possit, serenitatem tuam praesentibus litteris praemunimus, reddentes te de gratia nostra plene securum, quam velut columnam immobilem semper invariabilem comprobasti. Quocirca prudentiam tuam, cujus fortitudinem et constantiam apud nos idem episcopus multipliciter commendavit, monemus et exhortamur attentius quatenus nec adversitates te frangant, nec suggestiones seducant, quo minus ad sublimationem tuam prudenter [Col. 1131A] intendas, ad quam nos intendimus diligenter, ut ad suscipiendam coronam imperii valeas feliciter pervenire.

Datum Romae, etc.



CXXXIV. EBORACENSI ARCHIEPISCOPO.

Si eximia facta progenitorum tuorum, quibus multimodae laudis titulo renitebant, sedula meditatione discutias, si qualiter per insignia gesta suam dilataverint famam et regiae domus ampliaverint decus subtiliter perscruteris, ad imitandum eos totis te convenit viribus laborare, ut per ostensionem operum sectator ipsorum merito comproberis. Nam arbor a fructu cognoscitur, et clarum haeredem opera clara depingunt. Cum itaque charissimus in [Col. 1131B] Christo filius noster illustris rex Otto, nepos tuus, tuo et aliorum consanguineorum suorum adminiculo ad praesens indigeat, miramur non modicum et movemur quod ita tepidus et remissus hactenus exstitisti quod nullum vel modicum ei curasti subventionis vel favoris auxilium exhibere: cujus negotium si ad optatum perducatur effectum, quantum honoris et gloriae tibi et charissimo in Christo filio nostro Joanni, regi Anglorum illustri, ac regno ejus accrescat, quantumque regalis regia super hoc facto debeat reflorere, non est opus litteris explicare; cum, si prudenter attendas, ipsa rei evidentia mentis oculis protinus enitescat. Illud enim inter caetera deberet te ad id inducere vehementer, quod si praefato regi in hujus temporis articulo adesse curaveris [Col. 1131C] ac favorem tuum efficaciter impertiri, menti suae inextricabiliter infigetur; quoniam in necessitate probatur amicus, et qui vere diligit, per experientiam operis comprobatur. Quocirca fraternitatem tuam rogamus, monemus attentius et per apostolica tibi scripta praecipiendo mandamus quatenus, sicut charam habes gratiam divinam et nostram, et proprium diligis commodum et honorem, praefato regi nepoti tuo opem efficacem impendas, et de tuis non praetermittas tam hilariter quam liberaliter subvenire, ut ejus honor in tuum cedat honorem, et ipsius profectus in tuam possit gloriam redundare.

Datum Romae.



CXXXV. BRUNONI ARCHIEPISCOPO, MAJORI DECANO ET MAGISTRO H. SCHOLASTICO SANCTI GEREONIS COLONIENSIS.
[Col. 1131D]

Cum inter caetera documenta fidei Christianae nihil sit gloriosius quam fidem illibatam servare, miramur admodum nec immerito commovemur quod venerabilis frater noster Monasteriensis episcopus, de cujus meritis virtutis exempla deberent ad alios derivari, juramentum quod praestitit charissimo in Christo filio nostro illustri regi Ottoni in Romanorum imperatorem electo, quod ei potenter et patenter deberet adesse, dissimulare videtur, nec considerat quod si sal evanescit in ipso, ad nihilum valet ultra nisi ut foras mittatur et ab hominibus conculcetur, et si caput sit languidum, subjecta [Col. 1132A] membra salutis propriae reddat robore destituta. Volentes igitur quod ab eodem episcopo temere praesumptum est in melius emendari, mandamus quatenus eumdem episcopum ut, praetermissis quibuscunque obligationibus impietatis, ad servandum juramentum praefato regi exhibitum sollicitis monitis inducere studeatis. Quod si ad commonitionem vestram idem episcopus quod praemissum est adimplere forte noluerit, vos eum ad id per districtionem ecclesiasticam, sublato appellationis obstaculo, compellatis.

Datum, ut supra.

In eumdem modum scriptum est eisdem judicibus contra Osnaburgensem episcopum.



CXXXVI. SCRIPTUM PHILIPPI AD DOMINUM PAPAM.
[Col. 1132B]

Scriptum est et multiplici utriusque Testamenti auctoritate posse probari credimus quoniam in manu Mediatoris Dei et hominum sunt omnium potestates et jura regnorum. Ipse enim altissimus Dominus et rex coeli et terrae, cui voluerit et quando voluerit dabit illud. Equidem ipse mutat regna, et transfert et curvat imperia. A plena notitia vestra, Pater sanctissime, minime credimus alienum quid factum sit Romano imperio divina permissione sic ab aeterno provisum et praeordinatum. Scit satis prudentia vestra qualiter post mortem dilecti Domini ac fratris nostri Henrici Romanorum imperatoris Augusti turbatum fuerit imperium, et multis [Col. 1132C] turbationum incursibus non minus mirabiliter quam miserabiliter lacerari coepit et agitari, et per omnes angulos et fines suos ita concuti ut a prudentibus non immerito desperari posset ipsum Romanorum imperium diebus nostris in pristinum statum nunquam posse reformari, cum quilibet jam sine judice viveret et sine lege, et quidquid libitum foret, faceret pro motu et arbitrio suae voluntatis. Nos inter haec malorum initia, ut vobis constat, in Tuscia fuimus constituti, ab inde revertentes in Alemanniam non sine periculo et labore; et tunc totam Teutoniam minus bene dispositam reperimus et inordinatam. Qualiter demum, Pater reverende, nos animum concepimus ad obtinendam Romanum imperium per justam principum electionem cum pura simplicitate [Col. 1132D] et simplici veritate sub testimonio illius qui secretorum scrutator est, et cui omnia nuda sunt et aperta, vobis duximus significandum, nihil falsitatis admiscentes, nec subtrahentes aliquid veritati. Sciat igitur vestra reverenda paternitas quod cum nos de partibus Tusciae reversi fuissemus in Alemanniam, totam terram non minus turbatam invenimus quam mare ab omnibus ventis posset conturbari. Tunc nos omnes imperii principes, qui in diebus illis in Alemannia fuerant, (nam, ut scitis, quidam eorum transfretaverant) litteris et nuntiis nostris sollicitare coepimus ut ipsi filio dilecti domini ac fratris nostri Henrici Romanorum imperatoris Augusti, quem jam eis in dominum ac regem elegerant, et cui juraverant fidelitatem, sicut ex juramento tenebantur, [Col. 1133A] assisterent et ipsum vellent habere pro rege; et nos, tum quia de jure naturali et legali ad hoc tenebamur, tum etiam pro conservando honore imperii, onus tutelae subire voluimus usque dum ipse puer ad eam perveniret aetatem quod ipse per se regere posset imperium et jura ejus requirere, ad quod nullum eorum prorsus potuimus inducere. Asserebant enim se ex electione illa quam in eum fecerant et ex praestito sibi sacramento non teneri. Nam affirmabant antequam ipse puer fuisset baptizatus haec fuisse facta, et ideo nullius esse valoris. Dicebant ipsum puerum non sufficere ad regimen imperii, nec decere nec expedire ipsos principes et Romanum imperium sine domino fore et imperatore. Insuper allegabant ipsum puerum esse electum [Col. 1133B] maxime pro summa patris potentia, et ut per hoc patri placere possent. Et sic nullo modo eos ad hoc potuimus inducere ut ipsi jam dictum puerum pro domino et rege vellent habere: ad quod nos, Deo teste, omni studio et omni ingenio fideliter laboravimus. Ipsi vero principes constanter alium regem sibi creare voluerunt, et diversi diversos. Quidam principum, de quibus vobis constat, ut credimus, cum duce Bertoldo Zaringiae tractatum habere coeperunt ut ipsi eum in regem eligerent, pro quo ipse cum eis plusquam sex millia marcarum expendit: qui cum post multam hanc expensam in negotio processum optatum habere non posset, ipse tanto labori et futuris expensis se subtrahens, ab incoepto negotio conticuit. Tunc iidem principes [Col. 1133C] cum duce Bernardo Saxoniae consimilem coeperunt habere tractatum; et ipse de partibus Saxoniae usque ad partes Rheni, videlicet Andernacum, venit sub hac spe quod ab eis eligi deberet in regem. Sed cum ipse, sicut vir prudens et circumspectus, videret hoc non posse fieri sine pecuniae suae maxima effusione, considerans etiam quod ipse depressus gravissima corporis sui gravitate tanto labori non sufficeret, se subtraxit ab eis ingeniose. Tunc quoque omnes principes Saxoniae, Bawariae, Austriae. Olinae, Carinthiae, Civeniae, Franconiae et multi alii magnates et nobiles nobis consuluerunt ut nos laborare vellemus pro imperio; ad quod ipsi dicebant suum nobis velle praestare [Col. 1133D] consilium et favorem. Nos tamen adhuc in tantum pro puero laboravimus, quod a multis principibus et fidelibus nostris ignominiose objectum est nos non audere recipere imperii dignitatem. Dicebant etiam iidem principes nullum alium principem sufficere ad sustinenda onera imperii vel in divitiis condigne posse respondere imperii dignitati. Vidimus etiam quod si nos non reciperemus imperium, talis debebat eligi cujus generatio ex summa antiquitate nostram exosam habebat generationem, et cum quo nos nunquam pacem et concordiam habere possemus.

His igitur omnibus inspectis et consideratis, animum ad hoc applicuimus ut nos per justam et concordem principum electionem imperium obtineremus. [Col. 1134A] Dicimus hoc quoque in fide Jesu Christi, in qua salvari cupimus, quod hoc non fecimus ob alicujus honoris ambitionem, non ob fastum gloriae et potentiae, non ob aliquam rerum avaritiam. Pro his omnibus onus et laborem regiminis imperii nunquam affectassemus vel suscepissemus. Indubitanter enim credere potestis, imo vere scire quod tunc inter omnes principes imperii nullus nobis fuerit ditior, nullus potentior, nullus gloriosior. Habuimus enim amplissimas et diffusas possessiones, habuimus etiam castra plurima et fortissima et inexpugnabilia. Habuimus etiam tot ministeriales quod nos eos sub aliquo certo numero vix comprehendere potuimus. Habuimus castella, civitates, villas, burgenses ditissimos. Habuimus pecuniam [Col. 1134B] multam nimis in auro et argento et in multis gemmis pretiosis. Habuimus etiam in potestate nostra sanctam crucem, lanceam, coronam, indumenta imperialia, et omnia insignia imperii. Benedixerat quoque nobis Deus in multis bonis, et crescere fecerat et auxerat domum nostram. Haereditas etenim multa ceciderat nobis in praeclaris; ideoque necesse nobis non fuit ut nos ambitiose laboraremus pro imperio obtinendo. Nullus in regem potuit eligi qui plus nostro non indigeret et voluntario obsequio quam nos ejus gratia et benevolentia videremur indigere. Nulla igitur ambitione, sed pro causis supradictis, nos in Romanorum regem eligi permisimus et consensimus in ea feria sexta qua canitur: Fac mecum, Domine, signum in bonum [Col. 1134C] (Psal. LXXXV). Fecit quoque nobis Deus signum in bono. Multi enim nos viderunt et oderunt, et confunduntur. In ipso quoque exordio electionis inter hoc in firmo habuimus proposito ut nos principaliter defensores essemus Ecclesiarum et restauratores, et ut cultum Dei et religionem Christianam pro posse nostro semper ampliaremus, et ut justitiam faceremus omnibus oppressis et injuriam patientibus, et ut dignis supplicio nunquam parceret oculus noster, juxta juris aequitatem et rigorem sub temperamento justitiae et misericordiae in omnibus negotiis nostris procedendo; sicque nos post ipsam electionem nostram per continuas decem septimanas sine contradictione fuimus in imperii quieta possessione. Medio quoque tempore cum maximo et gloriosissimo [Col. 1134D] exercitu ad sedem Aquensem pro recipienda corona ire volentes, astutia et dolis adversariorum nostrorum circumventi, exercitum nostrum remisimus; accepto tamen prius ab eis sacramento quod etiam ipsi in nos vota sua deberent transfundere. Cumque nos ipsi sic decepissent, recepta multa pecunia a rege Angliae, qua magni viri saepe corrupti sunt, consanguineum nostrum dominum Oddonem comitem Pictaviae elegerunt. Haec de processu electionis nostrae in fide veritatis, licet, ut putamus, multoties vobis aliter suggestum sit, vera esse non dubitetis. Caeterum de domino Luipoldo hoc scitote. Contigit statim post mortem Conradi Maguntini archiepiscopi nos venisse Maguntiam et ejus interesse sepulturae, [Col. 1135A] Et tunc concordi et unanimi electione cleri, accedentibus votis ministeralium et omnium eorum quotum intererat et assensu et mirabili clamore populi, ipse Luipoldus fuit electus, sic quod nobis praesentatus. Et quia nostrum non est discutere de episcoporum electione, tantummodo ut ipsa sit concors et unanimis, de regalibus eum investivimus.

Postmodum dominus Siffridus apud Pinguiam, ut vere putamus, a tribus vel ad plus a quatuor se permisit eligi. Sed cum nos a dilecto fideli nostro Waltero patriarcha Aquilegeusi et a latore praesentium venerabili priore [Camaldulensi] voluntatem vestram intelleximus, statim concepimus animum dimittendi Luipoldum ob honorem et reverentiam sanctitatis vestrae et ob dignitatem sacrosanctae [Col. 1135B] Romanae Ecclesiae, quam nos recognoscimus esse matrem et dominam omnium Ecelesiarum, et quam uos semper revereri volumus et honorare sicut matrem nostram catholicam et apostolicam, et pro posse et viribus nostris eam semper defendere volumus et efficaciter suae intendere exaltationi. Ita quoque volumus dimittere Luipuldum ut et vos inspecto honore imperii, cujus exaltationi et honori vos tenemini, plenitudine auctoritatis quae apud vos est dominum Siffridum cessare faciatis; et nos tunc ad voluntatem vestram et pro honore vestro ipsum dominum Siffridum in gratiam nostram recipiemus, quamvis in multis gravissime ipse nos offenderit, et vel in curia nostra honorifice tenebimus eum, vel de bonis nostris honestos redditus sibi assignabimus [Col. 1135C] quousque nos provideamus ei in loco magnae et honestae dignitatis, accedente ad hoc auxilio vestro et apostolica auctoritate; quod, ut putamus, fieri posset in brevi. Ad haec, sicut petistis, pro reverentia vestra, et licet nobis non multum esset honorificum vel expediens, inter nos et dominum Oddonem treugas libenter admisissemus, si praefati nuntii vestri usque ad eum pervenisse potuissent. Praeterea pro reformanda pace et concordia inter vos et nos, inter sacerdotium et imperium, quam nos semper desideravimus, subjiciemus nos vestris cardinalibus et nostris principibus, qui tales sint qui, ut viri catholici, pacem et concordiam sine omni scrupulo dolositatis debeant affectare. Item si nos in aliquo vos [Col. 1135D] vel sacrosanctam Romanam Ecclesiam offendisse videmur, nos ad satisfaciendum vobis supponimus nos vestris cardinalibus et nostris principibus, qui vobis et nobis et familiares sint, viri probati et perfecti. Si vero vos in aliquo nos vel imperium laesisse videmini, nos pro honore Domini nostri Iesu Christi, cujus vicem in terris geritis, et ob reverentiam beati Petri Principis apostolorum, cujus vicarius estis, et ob salutem nostram, conscientiae vestrae super iis vos relinquimus. Cum enim nos pie credamus et ante passionem et post passionem Dominum nostrum Jesum Christum beato Petro apostolo claves regni coelorum contulisse et tradidisse jus ligandi atque [Col. 1136A] solvendi, scimus et protestamur quod vos, qui in locum suum cum plenitudine potestatis successistis, in hujusmodi articulis ab homine non estis judicandus, sed judicium vestrum soli Deo reservatur; cujus judicium et examen, quod sibi soli debetur, nobis non quaerimus usurpare. Ad haec, Pater sanctissime, quod nos putamur a quibusdam aemulis nostris fuisse excommunicationi innodati ab antecessore vestro, nunquam verum esse scitote; et tantum praesumimus de mira honestate vestra et prudentia quod si super hoc testimonium vestrum invocaremus, vos hujus rei diceretis nos esse innocentes: quod utique vere dicere possetis. Et utinam apud Ecclesiam triumphantem ab omni vinculo secretae excommunicationis nos sciremus esse solutos, sicut [Col. 1136B] apud Ecclesiam militantem, cujus nos membrum esse confidimus, vere scimus nos nullo modo unquam manifeste fuisse ligatos. Super omnibus autem aliis quae nobis objicere decreveritis, sicut devotus filius vester obedienter nos discretioni et ordinationi vestrae submittemus. Confidimus quoque in Domino quod manifestata vobis tota veritate, et cum plene vobis constiterit quod multa falsa de nobis saepissime vobis suggesta sunt, vos in intimis visceribus paternae vestrae dilectionis nos colligendo, pio nos adhuc affectu diligere debeatis, et cum sciveritis obedientiam et devotionem nostram, quam nos vobis ut charissimo patri nostro spirituali cum omni humilitate procurabimus exhibere. Scimus quoque verissime quod in omni nostra tribulatione nunquam [Col. 1136C] adhuc vos vel sacrosanctam Romanam Ecclesiam dictis vel factis offendimus: quod etiam, Deo dante, nunquam faciemus. Caeterum verbis latoris praesentium fidem firmam adhibere dignemini.



CXXXVII. AQUILEGENSI PATRIARCHAE.

Dignas fraternitati tuae gratiarum referimus actiones quod, circa principem illum [Philippum] quem nosti, mandatum nostrum fideliter exsequi studuisti, credentes quod, quantum in te fuit, nihil apud eum omisisti de contingentibus, quamvis ex iis quae tibi mandata fuerunt aliqua videaris apud alios omisisse. Responsionem autem ipsius gratam in multis habemus, [Col. 1136D] tum quia sapit catholicam veritatem, tum quia piam devotionem ostendit. Verumtamen in facto Ecclesiae Maguntinae nec juste nec honeste respondit; quia, sicut ex ipsius scripto perpenditur manifeste, sic vult dimittere Liupuldum intrusum ut et nos Siffridum archiepiscopum faciamus omnino cessare: quod quam sit iniquum, frivolum et absurdum, tua, sicut credimus, fraternitas non ignorat [(66) 1Kb] . Nos igitur postquam corrrctionem ipsius diutius expectavimus, eumque fecimus frequentius admoneri, super hoc, auctore Domino, procedimus sicut videbimus expedire. Illud autem habemus acceptum quod inter ipsum et adversarium suum treugas libenter, [Col. 1137A] ut asserit, admisisset, si ad illum nostri potuissent nuntii pervenisse. Cumque nos ad pacem imperii aspiremus, suggerimus alteri parti ut treugas non solum recipiat, sed exposcat, et tu, venerabilis frater in Christo, sicut pacis amator, suggeras principi memorato ut cum treugae fuerint postulatae, illas sine difficultate concedat; quatenus nos ex illis occasionem et materiam assumamus ad pacem imperii salubriter procurandam, quam utique toti orbi Christiano necessariam reputamus

Datum, etc.



CXXXVIII. ILLUSTRI REGI OTTONI.

Noverit regalis prudentia quod nos patriarcham Aquilegensem ad Philippum ducem Sueviae destinavimus, [Col. 1137B] ut moneret illum ex parte nostra ne Luipuldum quondam Warmaciensem episcopum, Maguntinensem intrusum, damnatum et excommunicatum a nobis, foveret, sed ab ejus favore cessaret; alioqui post exspectationem et commonitionem procederemus in ipsum sicut ratio postularet. Eidem etiam patriarchae dedimus in mandatis ut induceret ipsum ducem ad treuguas tecum et cum Coloniensibus componendas; quia, sicut venerabilis frater noster Cameracensis episcopus nobis suggessit, ipsae treuguae, praesertim hoc tempore, necessariae tibi forent. Philippus autem per litteras suas nobis in haec verba respondit, quod licet nec honorificum nec expediens sibi esset, pro reverentia tamen nostra treuguas hilariter admisisset, si ad te nostri [Col. 1137C] potuissent nuntii pervenisse. Monemus igitur celsitudinem tuam et exhortamur in Domino quatenus si tibi et parti tuae videris expedire, significes illi quod ad mandatum nostrum treuguas recipere sis paratus, et si forsan ipse consenserit, ineas treuguas saltem unius anni cum ipso; ex quibus materiam assumentes nos, ad pacem imperii melius intendamus. Tu ergo de plenitudine gratiae nostrae securus, prudenter et constanter agere non desistas, non acquiescens immissionibus quae solent fieri per angelos malos.

Datum, etc.



CXXXIX. SALZEBURGENSI ARCHIEPISCOPO.

[Col. 1137D] Ad universa capitula quae per tuas nobis litteras expressisti cogimur respondere, ne possimus de inconstantia vel duritia seu etiam injustitia reprehendi. Primum capitulum fuit ut tuis verbis utamur, quod multorum didicisti relatu, imo legatorum nostrorum tibi assertio patefecit, quod inter nos et Philippum medium constituimus patriarcham Aquilegensem verborum pacis et concordiae portitorem. Ad hoc tibi veraciter respondemus quod etsi, quantum in nobis est, cum omnibus hominibus, juxta verbum Apostoli, pacem velimus habere, non tamen praefatum patriarcham ad Philippum ducem Sueviae destinavimus ut inter nos et ipsum pacem tractaret, sed principaliter ut ipsum ex parte nostra moneret quatenus fovere desisteret Luipuldum Maguntinensem [Col. 1138A] intrusum, damnatum et excommunicatum a nobis, et ab ejus favore cessaret; alioquin post exspectationem diutinam et commonitionem praemissam procederemus in ipsum prout canonica censura deposcit; secundario injungentes eidem ut praefatum ducem induceret quatenus cum rege Ottone treuguas iniret, per quas melius intendere possimus ad pacem imperii, quam utique affectamus. Si quis ergo jactavit contrarium ut de duobus praedictis unum extolleret et alterum infirmaret, mentita est iniquitas sibi, nec dolosa fallacia praevalere poterit simplici veritati. Secundum capitulum fuit, quod non sinit ratio nec discretionis patitur ordo ut, domino arma ponente, servus pugnam non deserat, sed gerat se, quod non decet, domino fortiorem. [Col. 1138B] Et ad hoc tibi taliter respondemus, quod arma nostra, quae non materialia sunt ab homine, sed spiritualia sunt ex Deo, nec hactenus deposuimus nec amodo deponemus, illo nos misericorditer protegente, qui si fuerit nobis adjutor, non timebimus quid faciat nobis homo. Non enim fortitudinem nostram ponimus in ensibus regis Ottonis, sed in clavibus Simonis Petri; cui Veritas ait, quae mentiri non novit: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam; et tibi dabo claves regni coelorum (Matth. XVI), etc. Illius enim, licet indigni, vicem gerimus et locum tenemus qui circa passionem audivit a Domino: Satanas expetivit vos ut cribraret sicut triticum; sed ego pro te rogavi, Petre, [Col. 1138C] ut non deficiat fides tua; et tu aliquando conversus confirma fratres tuos (Luc. XXII). Videas ergo, frater, ne tu sis expetitus a Satana, ut sicut triticum ab illo cribreris; quia fides nostra non deficit, sed ad bonum et in bono te potius confirmamus, quamvis non tanta sit pugna de qua mentionem fecisti ut plusquam nimis oporteat te timere; quoniam etsi praefatum ducem personaliter non sequaris ad pugnam, in omnibus tamen aliis diceris efficaciter illi favere, nec ipse tantum desiderat corporale sibi juramentum praestari quantum acceptat fidele sibi obsequium exhiberi. Tertium vero capitulum fuit, quod repetitas saepe preces recepimus ut dignaremur tibi obligationis vinculum relaxare quo nobis es [Col. 1138D] in facto imperii obligatus. Sed et nos ad hoc tibi respondemus hoc modo, quod preces hujusmodi repetitae non sunt ex illis de quibus Veritas ait; Petite, et accipietis; quaerite, et invenietis; pulsate, et aperietur vobis (Joan. XVI). Utinam non sint ex illis de quibus Dominus ait: Nescitis quid petatis (Matth. XX). Quod sequens capitulum innuit, quo dixisti quod expediret tibi eo tendere quo jam omnium vota principum transierunt; et si plurium, non tamen omnium, et si voces, non tamen vota. Quod si vota etiam plurimorum, non sequeris, ait Dominus, turbam ad malum, putasne quod foveat pars illa justitiam, et custodiat honestatem? An oblitus es rationum quas a nobis audisti? Quidam autem, ut nosti, quia declinaverunt, jam inutiles facti sunt, et digna pro [Col. 1139A] meritis stipendia receperunt. Aliorum, etsi dilatum, non tamen est sublatum judicium; quia nisi cessaverit causa, non cessabit effectus. In quarto capitulo admiraris cur hoc tibi negetur quod legato nostro et legationis tempore licuit patriarchae. Nos autem ex hoc capitulo admiramur amplius; tum quia super tali legatione te non decuit alicui aemulari, nec nobis tacite insultare quod talem praeelegimus in hac legatione personam. Novit enim ille qui nihil ignorat quod nos proposueramus te illi collegam adjungere. Sed quia legatio non videbatur memorato principi favorabilis, nisi quatenus propter aliquos roborandos et alios infirmandos simulatorie gloriatur quod nos legationem mittamus ad ipsum, ut ab eo quae pacis sunt requiramus, non [Col. 1139B] detrahendo tibi, sed providendo, hujusmodi propositum mutavimus ad cautelam. Et si praedictus patriarcha, quem tu legatum nostrum appellas, contra primum et principale propositum nostrum aliquid egit, id ex nostra sibi concessione non licuit, sed illud ex sua temeritate forsitan attentavit. Ex quinto vero capitulo, quo dixisti quod haec exempla et multa similia quae in tua quotidie leguntur praesentia suadere tibi non possunt nec poterunt ut manus tuae ad id se velint extendere quod nostra eis indulgentia non concessit, gratiarum tibi referimus actiones, commendantes in te prudentiam, devotionem et fidem quod nullorum tibi exemplis persuaderi potest aut poterit quod manus tuas velis extendere ad id quod tibi non sit ex indulgentia nostra concessum. Praefers [Col. 1139C] enim, ut debes, spiritualia temporalibus, et subjicis humana divinis, optimam partem eligens, quae non auferetur a te. Oportet tamen nos aliquid per antiphoram respondere propter id quod de multis exemplis tangere voluisti, tanquam illud quod de Pabembergensi episcopo fecimus velis deducere in exemplum [(67) 1Kb] . Sed in veritate cognoscas quod non remisimus illi poenam nisi postquam satisfecit de culpa. Nam plus obligavit se postmodum quam negavit primum. Sed mandatum facere sibi distulimus, cum in proximo debeat nostro se conspectui praesentare, pallium et privilegium recepturus. Ex praedictis itaque plene potes et plane nostram cognoscere voluntatem et intelligere quid agere debeas, [Col. 1139D] quid vitare. Ponas igitur semper ante oculos mentis tuae quod praedecessores tui Salzeburgenses archiepiscopi praedicantur fuisse viri religiosi, honesti, providi, fideles, veraces et fortes, ut eorum vestigia imiteris in merito quibus in officio successisti. Si vero pro pace imperii aliqui fuerint ad nostram praesentiam destinandi, gratum nobis existet si tu cum eis fueris destinatus.

Datum, etc.





CXL. LITTERAE PHILIPPI DUCIS SUEVIAE.

Reverendo in Christo Patri domino INNOCENTIO, sacrosanctae [Col. 1140A] Romanae Ecclesiae summo pontifici, PHILIPPUS, Dei gratia Romanorum rex et semper Augustus, salutem et cum omni reverentia filialis dilelectionis affectum.

Dilectum ac familiarem nostrum Walterum, venerabilem Aquilegensem patriarcham et praecipuum imperii principem, una quoque cum ipso alios fideles ac familiares nostros G. Burgeravium Magdeburgensem, Henricum de Smalinecht et Evihardum de Lurra praesentium latores, a latere nostro ad vestram destinavimus sanctitatem, quibus dedimus plenitudinem potestatis et auctoritatem omnimodam inter Ecclesiam et imperium et inter vos et nos pacem et concordiam reformare, et periculosam regni et sacerdotii scissuram feliciter restaurare. Praedictos [Col. 1140B] itaque nuntios, quos ad tam excellens factum idoneos reputavimus, ad vos accedentes a vestra hilariter postulamus recipi paternitate; rogantes attentius et commonentes quatenus omnibus his quae ex parte nostra prudentiae vestrae intimaverint fidem et certitudinem dignemini adhibere. Ipsi enim a nostra sublimitate tali modo et eo fine recessere, quod sacrosancta Romana Ecclesia semper in nobis tanquam mater in filio sinceram dilectionem et debitam inveniet devotionem, dum tamen nos ejus et vestrum aliquando sentiamus affectum. Quaecunque etiam praefati nuntii nostri pro nobis polliciti fuerint, ut Romanae Ecclesiae benevolentiam habeamus et favorem, nos parati sumus gratanter eadem affectu prosequente complere et ipsorum ordinationem [Col. 1140C] per omnia ratam habere et inconcussam.





CXLI UNIVERSIS TAM ECCLESIASTICIS QUAM SAECULARIBUS PRINCIPIBUS ALEMANNIAE.

Ad designandam unitatis concordiam et concordiae unitatem quae inter regnum et sacerdotium esse debet, Moyses, in veteri lege, regnum sacerdotale praedixit, et Petrus, in nova, regale sacerdotium appellavit. Mediator quoque Dei et hominum Deus homo Christus Jesus per assumptae carnis originem de regali simul et sacerdotali stirpe processit secundum ordinem Melchisedech, in aeternum rex pariter et sacerdos, qui, secundum apostolum, assimilatus per omnia Dei Filio, rex Salem et sacerdos [Col. 1140D] Altissimi legitur exstitisse. Hi sunt equidem duo gladii, de quibus Dominus satis esse respondit. Haec sunt duae speciosae columnae in templi porticu constitutae, quas ambit linea duodecim cubitorum. Haec sunt in firmamento coeli luminaria duo magna, quae suis vicibus diem et noctem illustrant, videlicet pontificalis auctoritas et regalis potestas; quae si concordi fuerint amicitia et amica concordia counitae, profecto sol et luna in ordine suo stabunt. Utinam autem, sicut est vetus, sic esset inveterata scissura quae tam in sacerdotio quam in regno, et in regno simul ac sacerdotio frequenter evenit, sicut non solum veteribus, sed et novis declaratur exemplis. [Col. 1141A] Summo siquidem pontifici Aaron in ipso quasi principio Levitici sacerdotii Dathan et Abiron cum Core ac complicibus suis suscitaverunt scandalum et schisma moverunt. Regnum quoque primi regis Hebraeorum Saulis juxta verbum Samuelis est scissum, inuncto in regem David filio Usai; ac demum post obitum Salomonis inter Roboam et Jeroboam divisum est regnum; fanoque pariter et altari constructis, duo sunt vituli aurei constituti, unus in Dan et alter in Bethel; et sic etiam sacerdotium est divisum. Modernis quoque temporibus divisum est simul regnum et sacerdotium, opposito contra Lotharium regem Conrado, et contra papam Innocentium Anacleto. Deinde regno in unitate manente, schisma divisit Ecclesiam, schismatico illo qui se [Col. 1141B] Victorem dicebat Alexandrum catholicum impugnante. Nuper autem viris illustribus, Philippo videlicet et Ottone, ad invicem discordantibus, dum Ecclesia in unitate persisteret, imperium in scissura manebat. De qua profecto scissura quot incommoditates et mala, quot anxietates et pericula imminerent universo populo Christiano, nedum lingua referre, vix mente sufficimus cogitare. Ut enim effectus miseros seu potius miserabiles hujus causae defectus a publicis calamitatibus ordiamur, hinc impeditur terrae sanctae succursus, dum trucidantibus se invicem Christianis, saevientibus in eamdem Christi non resistitur inimicis; hinc iniquitas oritur, moritur justitia, pietas relegatur, evanescit religio, [Col. 1141C] fides perit, haereses invalescunt, vastantur segetes, fames inducitur, egestas augetur, committuntur incendia, sacrilegia fiunt, homicidia perpetrantur, truncantur homines, spoliantur viduae, virgines corrumpuntur, opprimuntur pauperes, itinera obsidentur, et per malefaciendi licentiam, terra malefactoribus circumquaque repletur. Super quibus nos, ejus imitando vestigia qui omnium viscera in se gerens aicbat: Quis scandalizatur et ego non uror (II Cor. XI), paterno condolentes affectu, si forsan summi sacerdotis exemplo, qui reconciliatio factus est in tempore iracundiae, hujusmodi possemus reconciliare scissuram, ad restaurandam concordiam in imperio et stabiliendam inter ipsum et Ecclesiam veram pacem diligens studium et operam impendimus efficacem, [Col. 1141D] et ad hoc specialiter exsequendum venerabilem fratrem nostrum Hugolinum Ostiensem episcopum et dilectum filiium Leonem tituli Sanctae Crucis presbyterum cardinalem, apostolicae sedis legatos, in Theutoniam destinamus. Quocirca universitati vestrae per apostolica scripta praecipiendo mandamus quatenus eorum salubribus monitis et mandatis humiliter intendentes, tales vos erga ipsos exhibere curetis, quod nos devotionem vestram debeamus merito commendare: scituri pro certo quod cum eos inter caeteros fratres nostros merito suae probitatis specialiter diligamus, quod fuerit eis factum, reputabimus nobis impensum.





CXLII. PROCESSUS LEGATORUM APOSTOLICAE SEDIS.
[Col. 1142A]

Hic fuit legatorum processus. Primo receperunt publice juramentum a Philippo duce Sueviae quod pareret universis mandatis domini papae super omnibus pro quibus erat excommunicatus, et sic eum secundum formam Ecclesiae solemniter absolverunt [(68) 1Kb] . Secundo injunxerunt eidem ut dimitteret Brunonem Coloniensem archiepiscopum, quem in captione tenebat: quem libere absolutum assignavit eisdem ad sedem apostolicam perducendum. Tertio induxerunt illum ad hoc quod ipse accepit regalia, licet invitus, a Luipuldo Maguntino intruso, et idem intrusus spiritualia resignavit in manibus legatorum. Quarto apud ipsum obtinuerunt cum [Col. 1142B] difficultate non parva ut permitteret Siffridum Maguntinum archiepiscopum per procuratorem suum in spiritualibus ministrare. Quinto fecerunt ipsum dimittere magnum exercitum quem congregaverat adversus regem Ottonem. Sexto bis eos ad colloquium perduxerunt tractantes cum ipsis de pace, quam cum consummare non possent, septimo statuerunt inter eos treugas unius anni; et sic tractatum pacis redigentes in scriptis, ad sedem apostolicam redierunt cum nuntiis utriusque.



CXLIII. PHILIPPO DUCI SUEVIAE.

Postquam absolutionis gratiam per apostolicae sedis legatos secundum formam Ecclesiae percepisti, [Col. 1142C] salutationis et benedictionis tibi litteras destinamus, gratias referentes super iis quae ad exhortationem nostram prompta devotione fecisti. Sed et nos ad tuum honorem, quantum cum Deo possumus, promptam gerimus voluntatem, sicut dilectus filius frater S . . . lator praesentium, prior domus Camaldulensis, vir providus et honestus, tibi poterit viva voce fideliter intimare, et ea quae de ore nostro veraciter intellexit; serenitatem tuam rogantes et exhortantes in Domino quatenus ad pacem imperii reformandam diligenter intendas. Haec breviter et simpliciter tibi scribimus, sicut expedire credimus, ad cautelam.

Datum Corneti, Kal. Novembris, pontificatus nostri anno decimo.



CXLIV. HUGOLINO OSTIENSI EPISCOPO ET LEONI TITULI SANCTAE CRUCIS PRESBYTERO CARDINALI APOSTOLICAE SEDIS LEGATIS.
[Col. 1142D]

Licet Luipuldus episcopus vehementer offenderit, non solum apostolicam sedem, verum etiam Ecclesiam generalem, quia tamen redire volentibus nolumus aditum obserare, discretioni vestrae per apostolica scripta mandamus quatenus, recepto ab eo in publico clericorum et laicorum conventu corporaliter juramento quod universis mandatis nostris parebit super omnibus pro quibus excommunicatus existit, eum secundum formam Ecclesiae absolvatis; [Col. 1143A] injungentes eidem ex parte nostra sub debito praestiti juramenti, salvis aliis mandatis quae sibi duxerimus facienda, ut ex tunc infra mensem iter arripiat ad sedem apostolicam veniendi, quod sine malitia prosequatur donec apostolico se conspectui repraesentet, recepturus et servaturus quae sibi fuerint ab eadem sede mandata; ea conditione solemniter interjecta, ut si mandatum hujusmodi contempserit intra mensem implere, in excommunicationis sententiam relabatur et ab omnibus arctius evitetur: cum in eo sic flecti velimus nervum ecclesiasticae disciplinae ut tamen nullatenus dissolvatur. Credimus autem ei potius expedire ut ad praesentiam nostram absolvendus accedat.

Datum Corneti, ut supra.



CXLV. EISDEM.
[Col. 1143B]

Licet Adolphus quondam Coloniensis archiepiscopus, etc., ut supra, usque dissolvatur. Provideatis autem prudenter et caute ne angelus Satanae in lucis angelum se transformet, ut hujus absolutionis praetextu contra Coloniensem Ecclesiam malignetur.

Datum Corneti, ut supra.



CXLVI. HUGOLINO OSTIENSI EPISCOPO ET LEONI TITULI SANCTAE CRUCIS PRESBYTERO GARDINALI, APOSTOLICAE SEDIS LEGATIS.

Recepimus litteras vestras, et quae significastis per eas notavimus diligenter, discretioni vestrae breviter rescribentes quod ex quo princeps petit et [Col. 1143C] rogat, subeatis laborem ad nostram praesentiam revertendi, monentes eumdem ut animum propensius inclinet ad pacem, quia longe majora de pace provenient quam flagitentur pro pace; nuntios autem dirigat providos et fideles quibus super iis quae spectant ad pacem et voluntatem aperiat et tribuat potestatem; ad hoc ipsum alterum principem inducentes, ut utriusque nuntiis vobiscum praesentibus tractatus pacis possit habere progressum; qui ne valeat impediri, procuretis ut treugae firmiter observentur. Ad plenariam vero liberationem venerabilis fratris nostri Brunonis Coloniensis archiepiscopi efficaciter intendatis, et committatis procurationem Ecclesiae ac dioecesis Maguntinae alicui viro [Col. 1143D] provido et fideli, qui ad mandatum nostrum de procurationis officio debeat respondere, congruam redditurus tam de spiritualibus quam de temporalibus rationem; ut sic interim et necessitati Ecclesiae consulatur et jus archiepiscopi conservetur, ita quod ad suffraganeos et eorum ecclesias se ipsius procuratio non extendat. De negotio vero Trajectensis episcopi nondum ad plenum deliberare potuimus propter absentiam creditorum; quos tamen in proximo exspectamus, et tunc remittemus cursorem pro eodem negotio destinatum.



CXLVII. EISDEM.

Licet tractatus pacis nondum ex toto potuerit consummari, quia tamen per Dei gratiam et sollicitudinem [Col. 1144A] vestram multum est in illo processum, discretionem vestram rogamus attentius et monemus, per apostolica vobis scripta mandantes quatenus ad bonum pacis adhuc propensius insistatis secundum formas quas vobis duximus praefigendas. Non est enim aliquatenus admirandum si tantum negotium tam cito consummari non potuit, quoniam et magnum aedificium non potest in brevi tempore ad consummationem perduci.



CXLVIII. EISDEM.

Largitori omnium gratiarum grates referimus copiosas quod tantam vobis tribuit gratiae largitatem ut injunctum vobis legationis officium onus non mediocre continentis prudenter et honeste geratis, sicut [Col. 1144B] laudabile vobis testimonium perhibetur, et ipse rerum protestatur effectus. Licet autem hoc propter Dominum principaliter procuretis, quia tamen etiam propter nos specialiter vos id agere minime dubitamus, praeter retributionem divinam, nostram quoque fiducialiter exspectetis, praesertim cum pro certo sciamus vos manus vestras ab omni turpi munere penitus excussisse. Ne vero super litteris illis quas nuntii vestri perdidisse dicuntur nimia vos sollicitudo conturbet, tenorem earum praesentibus vobis litteris mittimus interclusum, ut nullatenus doleatis si etiam ad manus principis eaedem litterae devenissent; cum in iis nihil reperiatur reprehensione dignum, sed laude, satisque per illas appareat quod non in duplicitate dolosa, sed in pura simplicitate [Col. 1144C] procedimus, non declinantes ad dexteram vel sinistram. Vos igitur secundum tenorem hujusmodi procedatis quanto cautius videritis expedire, scientes quod nos ipsum venerabili fratri nostro Spirensi episcopo duximus intimandum, ut liberiorem super eo possitis habere processum. Quia vero super negotio regni Siciliae nihil adhuc nobis rescribere procurastis, nolentes forsan illud litteris commendare, devotionem vestram monemus attentius quatenus super illo geratis sollicitudinem diligentem, nihil de contingentibus omittentes; ut cum, Deo duce, ad nostram praesentiam redieritis, super omnibus nos possitis reddere certiores.



CXLIX. EISDEM.
[Col. 1144D]

Licet apud districtissimum judicem de nostris meritis diffidamus, de ipsius tamen benignissimi Patris pietate confidimus quod non secundum peccata nostra, sed secundum suam misericordiam nos respiciet propter nomen suum sanctum et gloriosum, quod invocatum est super nos, in illis praecipue quae per vos sine ruga duplicitatis pura intentione tractamus. Illa quippe Veritatis promissio dicentis ad Simonem: Tu es Petrus, et super hanc petram aedificabo Ecclesiam meam, et portae inferi non praevalebunt adversus eam (Matth. XVI), quasi firmissima spei anchora navem Ecclesiae per pelagus hujus saeculi sic deducit ut nec demergatur in Scyllam, nec incidat in Charybdim, quantumlibet quatiatur [Col. 1145A] interdum inter turbines et procellas. Ea igitur quae nobis de perfido Waldemaro scripsistis, licet proposito vestro videantur adversa, speramus tamen in eo cui venti et mare obediunt imperanti quod prospera vobis fient et convertentur in bonum, quemcunque assumptum negotium exitum sortiatur. Unde spem in illo ponentes qui beatum Petrum ambulantem in fluctibus, ne mergeretur, erexit, dicens ad illum: Modicae fidei, quare dubitasti (Matth. XIV), ut doceret indubitatam semper de ipso fidem esse tenendam, injunctum vobis legationis officium exsequamini, tam super hoc quam etiam super aliis, Domino inspirante, facturi quod ad honorem et profectum Ecclesiae videritis expedire, illud semper habendo prae oculis quod Dominus discipulis suis ait: [Col. 1145B] Estote prudentes sicut serpentes, et simplices sicut columbae (Matth. X), quod et nos prae oculis habere studemus. Luipuldum vero noveritis apud Senas hostilibus actibus implicatum, ad nostram praesentiam non venisse; cujus insolentiam et stultitiam diligenter principi exponatis, vestrum nobis significaturi progressum quoties oportuerit, ut nostris instructi consiliis et exhortationibus roborati, securius procedatis ad ea quae vobis frequenter occurrent.



CL. ILLUSTRI REGI OTTONI IN AUGUSTUM ELECTO.

Litteras tuae serenitatis accepimus, et quae continebantur in eis notavimus diligenter, super eis opportuno tempore processuri sicut viderimus expedire. Quia vero adversarius tuus solemnes nuntios ad [Col. 1145C] praesentiam nostram disposuit cum cardinalibus destinare, prudentiam tuam sollicitam reddimus et attentam ut et tu nuntios tuos providos et fideles mittere non omittas, ne tuum remaneat negotium indefensum; satisque poteris illis venerabilem fratrem nostrum Cameracensem episcopum in procuratione negotii sociare, quem profecto devotum tibi novimus et fidelem.



CLI EIDEM.

Affectum dilectionis et gratiae quem ad tuam regalem personam habuimus et habemus non oportet nos verbis exprimere, cum hactenus operibus expresserimus, et amodo etiam exprimere intendamus, in [Col. 1145D] tantum ut nuntii partis adversae publice conquerantur quod dominus eorum meliorem potuit tecum pro se quam possit nobiscum pro te compositionem inire. Quid autem tractatum sit et dispositum per nostros legatos et tuos nuntios in brevi tibi curabimus intimare, quorum adventum cum gaudio praestoleris.



CLII. DOMINO PAPAE.

Sanctissimo Patri suo et domino INNOCENTIO, divina providentia summo pontifici, HUGOLINUS, miseratione divina Ostiensis et Welletrensis episcopus, cum debita devotione salutem.

[Col. 1146A] Cum essem Mantuae, ibique dominum [(69) 1Kb] cardinalem, corporis infirmitate gravatum per dies aliquot exspectassem, feria secunda proxima post festum apostolorum Petri et Pauli, de morte domini Philippi graves invaluere rumores; eademque die mercatores Placentini qui mercimoniis suis a comite Hugone de Monfort in ducatu Sueviae fuerant spoliati, firmiter asserentes dominum Philippum a comite palatino Bavariae nequiter interemptum, ad Curiensem episcopum et abbatem Sancti Galli a me super restitutione direptarum rerum commonitorias litteras impetrarunt. Viatores quoque et peregrini ac litterae episcopi, decani et capituli Tridentini domino patriarchae [Aquilegensi] etiam ejusdem rei seriem concorditer referentes, direptiones et praedae, occupationes [Col. 1146B] regalium quae a comitibus et castellanis, sicut a multis dicebatur, coeperant exerceri, argumentum maleficii commissi validum inducebant. Tandem cum ad preces et instantiam domini patriarchae et sociorum ipsius usque Veronam ivissem ut hujus rei cum ipsis certitudinem exspectarem, nuntius fratris Luipuldi Warmatiensis, qui ad ipsum Luipuldum quantum poterat properabat, de loco in quo facinus fuit commissum se venisse cum festinatione dicebat: qui coram patriarcha et sociis suis, me praesente, tristis casum tristem exposuit eo fere modo et ordine quo exprimebatur in litteris capituli Tridentini per cursorem proprium, quem illuc transmiseram, destinatis. Dixit enim quod Sabbato proximo ante festum Sancti Joannis Baptistae, [Col. 1146C] quo treugas interpositas dominus praeviderat non sine alterius exterminio terminari, dominus Philippus cum paucis de familia sua, exercitu in campo dimisso, civitatem Papenbergensem intravit, eoque hora nona in palatio episcopi quiescente, dictus palatinus comes, cui dominus Philippus filiam dederat et abstulerat, cum duce Bawariae et marchione Istriae fratre ejusdem episcopi et aliis decem viris armatis palatium in quo dominus Philippus erat ingressus, [(70) 1Kb] pulsansque ad ostium camerae, more admittitur consueto; a quo cum dominus Philippus verba jucunda et joculatoria, sicut consueverat, exspectaret, ille statim cultellum quo erat accinctus exeruit, et domino Philippo gladio ludere prohibenti [Col. 1146D] respondit: Non erit hic tibi ludus; et incontinenti, Dei timore postposito, ipsum transfodit gladio, et Henrico [(71) 1Kb] imperii senescalco facinus prohibere volenti lethale vulnus infligens, eum quem jam occiderat timens vivere jugulavit; et sic homicida fautorum suorum auxilio munitus exsiliit, ac piaculare flagitium, toto jam dissoluto exercitu, adhuc, sicut Domino placuit, exstitit impunitum. Officio igitur legationis injunctae judicio divini numinis exspirante, ad vos cum festinatione regredior: a quo invitus, licet obedire non renuens, sum egressus.



CLIII. ILLUSTRI REGI OTTONI IN ROMANORUM IMPERATOREM ELECTO.
[Col. 1147A]

Novit ille qui scrutator est cordium et cognitor secretorum quod personam tuam de corde puro et conscientia bona et fide non ficta diligimus et ad honorem et profectum tuum efficaciter aspiramus, sicut opera manifestant quae pro te non dubitavimus exercere. Licet autem te deseruerint quasi solum amici pariter et propinqui, nos tamen in tua dilectione constantes, ea studio diligenti non destitimus operari quae secundum tempus tibi credimus expedire, vigilantes pro te quando tu forsitan dormiebas; quinetiam propter te multa passi sumus adversa, [Col. 1147B] quae nec etiam tibi voluimus intimare cum adversitas te premebat. Quidam enim civium Romanorum adversarii tui corrupti pecunia gravem seditionem adversus nos commoverunt in urbe, consanguineis nostris multa damna et opprobria inferentes; nosque non sine multis et magnis expensis seditionem populi potuimus mitigare. Nunc autem adversario tuo sublato de medio, ne contra te alius suscitetur, quamvis nepos ipsius jam tibi adversarium se opponat, diligenti studio praecavemus, ad promotionem tuam efficaciter intendentes, sicut apostolica scripta testantur, quae pro te diversis personis super variis articulis destinamus. Tu ergo, fili charissime, benignitatem et humilitatem cunctis ostendens, honorem et gratiam exhibeas universis, a sermonibus [Col. 1147C] asperis et injuriosis operibus abstinendo; nec in concessionibus durus, nec in promissionibus sis avarus, fideliter tamen observans utrasque; quia non dabis unum pro mille, imo recipies plus quam mille pro uno. Principes quoque tam ecclesiasticos quam mundanos per idoneam cautionem de omni reddas indemnitate securos, ad gravitatem et consuetudinem regiam te informans. Personam vero tuam caute custodias, et torpore deposito, sollicitudinem geras in omnibus vigilantem. Si vero tibi videris expedire, ad consummationem matrimonii jam tractati [(72) 1Kb] secure procedas; super quo nos matri puellae, patriarchae Aquilegensi, et Henrico de Calandrino, nec non et Henrico de Massech, [Col. 1147D] nostras litteras destinamus. Super altero vero conjugio, si tibi et imperio expedire cognoveris, tuum nobis non differas beneplacitum intimare, de plenitudine gratiae nostrae securus quod ad omnia quae tibi noverimus profutura diligens studium impendemus et operam efficacem: sicut dilectus filius magister Henricus nuntius tuus regali prudentiae poterit exponere viva voce, qui diligentiam et sollicitudinem nostram, propositum et affectum quem circa te gerimus, plenissime intellexit.



CLIV. ARCHIEPISCOPO ET EPISCOPIS SUFFRAGANEIS MAGDEBURGENSIS ECCLESIAE.
[Col. 1148A]

Cum dissensionis materia quae peccatis exigentibus hactenus in imperio pullulavit nimis damnosa fuerit, non tantum Romano imperio, verum etiam toti populo Christiano, nos, qui ad regimen universalis Ecclesiae superna sumus dispositione vocati, diligenti debemus sollicitudine praecavere ne per alicujus insolentiam reviviscat quae per divinum judicium est sublata, quamvis illud crudele facimus detestemur quod a filiis Belial nequiter est commissum. Quocirca fraternitati vestrae per apostolica scripta mandamus et in virtute obedientiae districte praecipimus quatenus ad pacem imperii fideliter intendentes, [Col. 1148B] nullatenus permittatis, quantum pro viribus impedire potestis, ut quisquam de novo eligatur in regem, ne fiat novissimus error pejor priore. Ut autem omnis tollatur occasio malignandi, nos tam vobis quam aliis archiepiscopis et episcopis sub interpositione anathematis auctoritate apostolica interdicimus ne quis alterum inungere vel coronare praesumat; ita ut ipso actu excommunicatus existat quicunque contra hoc apostolicum interdictum de novo praesumpserit impendere vel suscipere hujusmodi sacramentum; sciatque se dignitatis et ordinis periculum incursurum, si quis in hac parte praesumpserit nostrum violare mandatum.

In eumdem modum archiepiscopo et episcopis suffraganeis [Col. 1148C] Ecclesiae Maguntinae. In eumdem modum archiepiscopo et episcopis suffraganeis Ecclesiae Coloniensis. In eumdem modum archiepiscopo et episcopis suffraganeis Ecclesiae Salzburgensis. In eumdem modum archiepiscopo et episcopis suffraganeis Ecclesiae Trevirensis. In eumdem modum episcopis suffraganeis Ecclesiae Bremensis. Item patriarchae Aquilegensi et suffraganeis ejus.



CLV. UNIVERSIS PRINCIPIBUS TAM ECCLESIASTICIS QUAM MUNDANIS IN TEUTONIA CONSTITUTIS.

Cum dissensionis materia, etc., usque Quocirca universitatem vestram rogandam duximus et monendam, per apostolica vobis scripta mandantes, et in remissionem peccaminum injungentes, quatenus [Col. 1148D] ad pacem imperii fideliter intendatis, consentientes dispositioni divinae, quae circa charissimum in Christo filium nostrum illustrem regem Ottonem evidenter elucet, eique ad regendum imperium efficaciter assistatis; ne si secus a quoquam damnabili fuerit occasione praesumptum, praeter divinam offensam, apostolicam quoque censuram incurrat. Nos enim eidem regi, quem divino judicio credimus approbando, nostrum in hac parte judicium approbante, parati sumus ad honorem et exaltionem imperii favorem et auxilium impertiri, cum credamus quod et ipse ad honorem et exaltationem Ecclesiae studium velit et operam adhibere; ita quod, eo [Col. 1149A] faciente, qui est actor unitatis et pacis, diebus nostris utrumque per alterum optatum suscipiet incrementum.



CLVI. ILLUSTRI REGI BOHEMIAE

Sicut nuntiis et litteris tuis nobis multoties intimasti, ab obsequio charissimi in Christo filii nostri regis Ottonis illustris non voluntas, sed necessitas, te subduxit, integram ei fidem servans in pectore, quam non poteras in opere demonstrare. Cum ergo jam ipsa necessitas divino judicio sit sublata, excusationem honestam praetendere non valeres, si ei de caetero non impenderes auxilium et favorem. Tu ergo, filii charissime, divinae dispositioni consentiens, quae causam ipsius regis evidenti judicio approbavit, [Col. 1149B] nostrum in hac parte judicium approbando, patenter et potenter eidem adhaereas, fidem ei praestitam conservans illaesam, ut per hoc divinam et apostolicam gratiam uberius merearis. Alioquin, praeter divinam offensam, apostolicam quoque censuram incurreres, cum eidem regi nolimus in suo jure deesse, qui sumus omnibus in sua justitia debitores.

In eumdem modum nobili viro landgravio Thuringiae. In eumdem modum duci Brabantiae, principio sic mutato. Certa multorum relatione didicimus quod ab obsequio, etc. In eumdem modum aliis principibus qui praefato regi aliquando adhaeserunt.



CLVII. SALZBURGENSI ARCHIEPISCOPO.
[Col. 1149C]

Cum dissensionis materia, etc., ut in alia, usque sublata. Quocirca fraternitatem tuam rogandam duximus et monendam, per apostolica tibi scripta praecipiendo mandantes sub debito juramenti quo nobis in hac parte teneris, et in remissionem peccaminum injungentes, quatenus divinae dispositioni consentiens, quae circa charissimum in Christo filium nostrum illustrem regem Ottonem evidenter elucet, nostrum judicium approbando, ei patenter et potenter adhaereas, impendendo sibi auxilium et favorem, recepta tamen ab eo super indemnitate Salzburgensis Ecclesiae idonea cautione. Alioquin, etc., ut in alia.

In eumdem modum Maguntino, Treverensi, Coloniensi [Col. 1149D] et Magdeburgensi archiepiscopis, et episcopo Alberstadensi, ita quod unicuique seorsim. In eumdem fere modum judicibus, Scabinis, et civibus Coloniensibus. Certa multorum relatione didicimus, etc.



CLVIII. NOBILI VIRO DUCI ZARINGIAE.

Cum dissensionis materia, quae peccatis exigentibus hactenus in imperio pullulavit, nimis damnosa fuerit, non ipsi tantum imperio, verum etiam toti populo Christiano, nos, qui ad regimen universalis Ecclesiae superna sumus dispositione vocati, diligenti debemus sollicitudine praecavere ne, per alicujus insolentiam, reviviscat quae per divinum judicium est sublata, crudele facinus detestantes quod pius animus perhorrescit. Quocirca nobilitatem [Col. 1150A] tuam rogandam duximus et monendam, per apostolica tibi scripta mandantes quatenus divinae dispositioni consentiens, quae circa charissimum in Christo filium nostrum illustrem regem Ottonem evidenter elucet, nostrum in hac parte judicium approbando, ei patenter et potenter adhaereas, impendendo sibi auxilium et favorem, ut per hoc divinam et apostolicam gratiam uberius merearis. Alioquin, praeter divinam offensam, apostolicam quoque censuram incurreres, cum eidem regi nolimus in suo jure deesse, qui sumus omnibus in sua justitia debitores.

In eumdem modum duci Moraviae, duci Saxoniae, duci Bawariae, nobilibus viris vassallis ducatus, marchioni Misnensi, marchioni de Brandeburc, marchioni [Col. 1150B] de Landesberc, duci Austriae.



CLIX. JOANNI ILLUSTRI REGI ANGLIAE.

Ecce jam tempus advenit in quo, si charissimo in Christo filio nostro illustri regi Ottoni, nepoti tuo, curaveris magnifice subvenire, te ipsum magnificare valebis ultra quam expediat nunc litteris explicare. Cum igitur ad honorem et profectum tam ipsius regis quam tuum efficaciter aspiremus, serenitatem tuam monemus et exhortamur attentius, fideliter consulentes quatenus circa subventionem ipsius te nec durum exhibeas nec avarum, sed taliter ei simul ac semel studeas subvenire, quod tuo accedente subsidio quod commode nunc praevalet expediri, per nostrae sollicitudinis studium feliciter consummetur.



CLX. LITTERAE OTTONIS REGIS, IN ROMANORUM IMPERATOREM ELECTI.
[Col. 1150C]

Reverendo in Christo Patri ac domino charissimo domino INNOCENTIO, Dei gratia sanctae Romanae sedis summo pontifici, OTTO, eadem gratia et sua Romanorum rex et semper Augustus, debitam subjectionem ac reverentiam cum filiali dilectione.

Quod hactenus fuimus; quod sumus aut erimus, quantum ad regni pertinet promotionem, totum vobis et Ecclesiae Romanae post Deum debentes, quod et gratantissime recognoscimus, pro omnibus vestrae gratiae beneficiis uberrimas sanctitati vestrae referimus [Col. 1150D] actiones, erga vos et omnes quibus bonum vultis exhibitam nobis benignitatem studiosissime semper merituri. Vestrae proinde paternitati attentissime supplicamus ut intuitu omnis devotionis nostrae et honoris Dei ac vestri ipsius, ac promotionis Ecclesiae Romanae respectu, ex quo misericordia Dei, ut speramus, consanguineo nostro sublato de medio, tempus vobis contulit faciendi, omne vestrae discretionis consilium et auxilium nostrae promotioni, quae sine dubio vestra est, propensius impendatis. Scire praeterea vos volumus quod archiepiscopus Magdeburgensis et Halvestadensis et Mindensis episcopi ad nostrum auxilium et servitium accesserunt. De duce Bernardo sciatis nuntios vestros eo die quo has litteras vobis destinavimus cum [Col. 1151A] ipso fuisse, et eo usque cum ipso actum esse ut eum omnino speremus in nostra fidelitate et servitio permansurum. Frater noster palatinus comes Rheni, Deo gratias, ad nostram integre rediit charitatem; et ex quo mortuus fuit consanguineus noster, nobis etiam ignorantibus; nos in omnibus quibus promovere potuit non cessavit. Spirensis etiam episcopus nobis securitatem fecit et nostram per omnia studet utilitatem et honorem. Multi praeterea episcopi, barones, abbates et castellani, et ministeriales tam in Suevia quam circa partes Rheni superiores et inferiores et alias in imperio constituti de suo nobis servitio et fidelitate scripserunt, et per fideles nuntios mandaverunt, sed pro angustia temporis et distantia locorum ad nos adhuc corporaliter accedere [Col. 1151B] minime potuerunt. Orientales etiam principes diem quemdam, videlicet Nativitatem beatae Virginis Wirceburch statuerunt, quasi de imperio ordinaturi; quo et alios principes venire hortati sunt, et nobis de die et loco mandaverunt. Consuetae igitur benevolentiae vestrae et in omnibus probatae iterum devotissime supplicamus ut sicut nobis et vobis noveritis expedire, generaliter omnibus principibus, et specialiter ubi necesse vobis visum fuerit et utile, per bonos ac fideles nuntios vestros scribere dignemini, adjicientes preces, consilium et mandatum, bonam vestram voluntatem omnibus declarantes. Perutile autem nobis foret si haec usque ad diem praenominatam efficere possetis. Archiepiscopos autem Maguntinum et Coloniensem ad nos quantocius [Col. 1151C] redire faciatis. Civitatibus etiam Italiae et Tusciae de nobis scribite, laudantes eas quae hactenus in nostra et vestra devotione permanserunt, et eas quae hactenus nesciebant nos ad nostrum favorem exhortantes. Rogamus item ut si de Ecclesia Bremensi et ejus electis vobis sive per regem Daciae, sive per quemcunque mentio facta fuerit aut petitio, ejus negotii exsecutionem usque ad adventum nuntiorum nostrorum, quos vobis super eo idoneos quantocius mittemus, differatis; scientes pro certo quia secunda electio, sicut et prior, et contra Deum et contra jus et rationem facta est, et neutrius promotio vel vobis vel nobis noscitur expedire. Super omnia autem nos et causam nostram, imo vestram [Col. 1151D] vestro subjicimus consilio et voluntati, certissimi ut quod paterne erga nos coepistis, in quo bene hactenus perseverastis, ad laudem et gloriam Dei et Ecclesiae Romanae et utilitatem optime erficere debeatis.



CLXI. ILLUSTRI REGI OTTONI IN ROMANORUM IMPERATOREM ELECTO.

Priusquam ad nos, fili charissime, post occasum Philippi, quondam ducis Sueviae, quisquam ex parte tua nuntius cum litteris pervenisset, peregimus universa quae postea nobis per tuas litteras postulasti: quin etiam scripsimus multis aliis prout imminenti negotio credidimus expedire, parati semper efficere quae ad honorem et profectum tuum debeant redundare. [Col. 1152A] Tu ergo de plenitudine gratiae nostrae securus, non minus prudenti quam diligenti studio illa satagas procurare, quae tuae promotioni conveniunt et saluti, eam in verbis et operibus gravitatem exhibens et cautelam ut in nullo reprehensibilis merito judiceris.

Datum Sorae, XIII Kal. Septembris, pontificatus nostri anno undecimo.



CLXII. EIDEM.

Licet, antequam ad nos per diversos nuntios tuae litterae pervenissent post occasum Philippi, omnia peregerimus quae per easdem litteras postulasti, audito tamen quod principes Alemanniae apud Wirceburch in Nativitate beatae Mariae debeant convenire [Col. 1152B] de imperio tractaturi, protinus per nuntium nostrum cum tuo ad eos litteras apostolicas destinavimus quales promotioni tuae credidimus opportunas, exsecutorem mandati nostri constituentes delectum Herbipolensem electum, de quo plenam fiduciam obtinemus. Tu ergo, fili charissime, de plenitudine gratiae nostrae securus, talem te satagas exhibere, ut apud Deum et homines merito reputeris acceptus.

Datum Sorae, etc., ut supra.



CLXIII. ARCHIEPISCOPO MAGDEBURGENSI.

Quod charissimo in Christo filio nostro illustri regi Ottoni in Romanorum imperatorem electo sine speciali mandato nostro tuum impendisti obsequium [Col. 1152C] et favorem sicut idem rex per suas nobis litteras intimavit, eo praesertim intuitu quod id nostro reputas beneplacito fore gratum, fraternitatem tuam dignis prosequimur actionibus gratiarum, tuam ex hoc certius cognoscentes et devotionis dulcedinem et fidei puritatem. Ut ergo quod laudabiliter incoepisti, laudabilius prosequaris, fraternitatem tuam rogamus attentius et monemus, per apostolica tibi scripta mandantes quatenus eidem regi potenter et prudenter inhaerens, in omnibus et per omnia tuum ei praebeas auxilium et favorem, sciturus pro certo quod in nobis existet gratum plurimum et acceptum.

Datum Sorae, etc., ut in alia.



CLXIV. HERBIPOLENSI ELECTO.
[Col. 1152D]

Cum principes Alemanniae, sicut accepimus, apud Wirceburch in Nativitate beatae Mariae, tractaturi de imperio, debeant convenire, nos, qui de prudentia et devotione tua fiduciam gerimus pleniorem, per te verbum nostrum ad eos pro pace imperii volumus diligenter proponi et efficaciter promoveri. Quocirca discretionem tuam rogandam duximus et monendam, per apostolica tibi scripta praecipiendo mandantes quatenus, receptis litteris nostris, quas ad omnes principes Alemanniae communiter destinamus, eas eisdem principibus ex parte nostra prudenter assignes, et ad promotionem charissimi in Christo filii nostri regis Ottonis illustris diligenter intendens, secundum tenorem litterarum ipsarum eosdem principes [Col. 1153A] exhorteris ad nostrum beneplacitum exsequendum, prout melius tibi fuerit desuper inspiratum. Tu ergo, dilectissime fili, de cujus obedientia plene confidimus, mandatum apostolicum taliter exsequaris quod tuae discretionis prudentia clareat in effectu, et nos devotionem tuam debeamus merito commendare.

Datum Sorae, etc., ut supra.



CLXV. PHILIPPO ILLUSTRI REGI FRANCORUM.

Per tuas nobis litteras intimasti quod de Philippo, quondam duce Sueviae, quem tu regem Romanorum appellas, conqueri merito poteras et debebas. Primo quidem, quia cum ipse in die Pentecostes Aquisgrani [Col. 1153B] maneret, et abbas Castri-Nantonis amicus ac fidelis et quidam miles ligius homo tui fuissent ad Tres Reges in peregrinationem profecti, coram pluribus cum gaudio quasi dixit quod te confecerant Pictavenses comites Namurcii et Boloniae, ac ducentos de melioribus militibus exercitus tui ceperant, comites vero Boloniae et Hollandiae occiderant: quod veluti de tuo gaudens infortunio publicabat. Secundo vero quia, cum ipse jurasset ac litteras suas patentes inde tibi dedisset quod te juvaret contra regem Ottonem, quem tu vocas quondam comitem Pictavensem, et quod sine tuo assensu cum ipso nunquam pacem iniret, demum sine assensu et voluntate tua pacem iniit cum eodem, sicut in veritate te asseris cognovisse. Tertio quoque, quia cum comes [Col. 1153C] Barri dilectus et fidelis consanguineus tuus ducem Lotharingiae infestaret, eumque in sua terra cepisset, tu praefato Philippo pacem de ipso duce pro memorato comite obtulisti, quae modis omnibus ad ipsorum, videlicet Philippi et ducis, cedebat honorem, quemadmodum tibi et aliis pluribus videbatur: qui super hoc per litteras et nuntium suum indebite tibi respondens, ad aggrediendum praedictum comitem, precum tuarum immemor, exercitum jam citarat, sed, Domino permittente, in illo fuit itinere interfectus. Ad quae tuae serenitati duximus respondendum quod, licet inter eumdem Philippum et praefatum Ottonem pax non fuerit reformata, sed de ipsa reformanda tractatum, per haec tamen intelligere [Col. 1153D] potuisti quantam fidem habere de ipso valueris quantamque dilectionem in eo debueris constituere, illudque verum fuisse quod melius tibi erat, quemadmodum saepius tibi scripsimus, nostris consiliis acquiescere quam Suevi fraudibus inhaerere. Consequenter autem hanc causam odii quod erga te idem Philippus conceperat expressisti, videlicet quod cum saepe te per litteras et nuntios requisisset ut haberes colloquium cum eodem, tu ejus nuntiis respondisti quod regni negotiis occupatus, colloquium habere non poteras cum ipso, nisi prius scires de quo et super quibus inter vos illud celebrari deberet.

Qui tibi pro ipso et per ipsum respondentes, dixerunt quod ipse volebat ut contra nos et Romanam [Col. 1154A] Ecclesiam adhaereres eidem, ac decem millia marcarum a te mutuo postulabat. Et quia contra nos et Romanam Ecclesiam ad exemplum praedecessorum et progenitorum tuorum, qui fideles et devoti semper fuerunt Ecclesiae, nec unquam pro imperatore vel aliquo alio defecerunt, illi adhaerere nolebas, hujusmodi colloquium habuisti pro nullo, nec non etiam quia te non sustinere putabat quod ipse per injuriam comitem exhaeredaret Barrensem. Sane quod de tuorum progenitorum religiosa devotione recenses, delectabiles nobis parit delicias audiendi. Fatemur equidem quod, inter caeteros mundi principes, antecessores et progenitores tui Romanam Ecclesiam, sicut et ipsi ab ea specialiter sunt dilecti, specialiter dilexerunt, nec eos ulla prosperitas vel [Col. 1154B] adversitas ab ejus devotione subduxit. Unde tuam regalem prudentiam affectuosis prosequimur actionibus gratiarum quod paternae fidei puritatem haereditans, quantum ad hoc ei contra Ecclesiam non favisti; licet apostolica sedes, quae non ab homine constituta est, sed a Deo, confidens in ipso, non timeat quid homo sibi faciat contra Deum, quemadmodum ipsa dicit in psalmo: In Deo sperabo, non timebo quid faciat mihi homo (Psal. CXVII). Jesus Christus etenim fundamentum et fundator ipsius, supra se firmam petram tanta eam soliditate firmavit, ut nedum irruentia flumina seu etiam flantes venti, quinimo portae inferi non praevaleant contra ipsam. Post haec autem alium articulum addidisti, in quo Romana Ecclesia, sicut asseris, tibi totique regno tuo poterit [Col. 1154C] subvenire ac progenitorum tuorum merita compensare. Nosse te quidem asseris quod Romana Ecclesia praefatum Ottonem, ut saepe dictum Philippum posset deprimere, modis procurabat omnibus sublimare, attendens quod Fridericus pater et Henricus frater ejusdem Philippi multa mala ipsi Ecclesiae irrogarant, et quoniam omnes filii praefati Friderici cesserunt in fata, nec aliquis de filiis ejus exstat qui possit ad imperium promoveri, nobis attentius supplicasti ne ipsum Ottonem ad imperium promovere vellemus, quia nepos est regis Anglorum, cum quo habes inimicitias capitales et qui te multoties per satellites suos procuravit occidi, ac idem Otto, cum olim comes Pictavensis existeret, terram tuam [Col. 1154D] ecclesiasque combussit, et tibi ac terrae tuae mala omnia quae potuit irrogavit, nec aliquam inde satisfactionem impendit. Siquidem persecutio Friderici ab Ecclesiae mente non excidit, quae profecto, praeter alia impedimenta quae Philippo ad imperium obtinendum obstabant, non ex minima parte nos fecit ab ipsius declinare favore, Dei zelotis exemplo peccata patrum in filios usque in tertiam et quartam progeniem vindicantis in iis maxime qui oderunt eum, id est in illis qui contra ipsum paternum odium imitantur. Caeterum providentiam tuam in Domino commendamus quod ita piae devotionis patrum tuorum memoria delectaris ut tamen impietatem detesteris illorum qui sunt Ecclesiam persecuti.

[Col. 1155A] Sed cum Ludovicus illustris memoriae pater tuus zelo ecclesiasticae religionis accensus non dubitaverit se opponere Friderico, quando in schismate gemebat Ecclesia et imperium in unitate vigebat, quanto tu securius, factus robustior patre tuo, potuisti cessare a favore Philippi Suevi filii Friderici et fratris Henrici persecutorum Ecclesiae, saepe monitus et rorogatus a nobis, et maxime tempore quo schisma premebat imperium et unitas Ecclesiam extollebat, praesertim cum ille causam foveret iniquam. Unde cum tu ei duxeris adhaerendum qui erat offensus et indevotus Ecclesiae, habere pro indigno non debes si nos favimus in partem istius humilis ac devoti, cum tandem melius nos tibi cavere potuissemus ab isto quam tu cavere nobis potuisses ab illo; eo quod [Col. 1155B] utique nos in isto, tu vero nequaquam jurisdictionem haberes in illo. Praeterea subjunxisti quod idem Otto nunquam posset in imperium sublimari quin in tuum ac regni et Ecclesiarum dispendium redundaret. Enimvero tanta devotione regnum tuum Ecclesiae tantaque dilectione illa illi est counita ut neutri sinc alterius laesione possit contingere detrimentum. Quod utique nos sollicite attendentes, non tua requisitione jamdudum, sed affectu quem circa te gerimus provocati, indemnitati tuae ac regni tui super hoc curavimus praecavere, certa promissione ab eodem Ottone recepta sub aurea bulla scripto pariter et juramento firmata quod de pace vel concordia tecum componenda et observanda nostro per [Col. 1155C] omnia parebit arbitrio et mandato; sicut nuntii tui, quibus rescriptum ipsius ostendimus intuendum, tam de ipsa quam de aliis circumstantiis, de quibus contulimus cum eisdem, tuae regali prudentiae viva voce poterunt enarrare. Cum itaque videatur, rebus taliter se habentibus, expedire ut ad faciendum inter vos pacem et concordiam intendere debeamus, tu modum et formam pacis et concordiae pertractandae, si eam duxeris acceptandam, nobis poteris intimare; nosque tua voluntate comperta, dante Deo, ad ipsam quanto certius, tanto efficacius procedemus. Praeterea super eo quod de imperii civitatibus tuo regno vicinis per tuas nobis litteras suggessisti, tua regalis prudentia diligenter advertat utrum tibi vel tuo regno expediat ut ad res imperii [Col. 1155D] manum mittas.

Datum Sorae, XV Kal. Octobris, pontificatus nostri anno undecimo.



CLXVI. ADULPHO QUONDAM COLONIENSI ARCHIEPISCOPO.

Dilectum filium Hermannum presbyterum cum litteris tuis ad sedem apostolicam accedentem ea qua decuit benignitate suscepimus, et verbis ipsius benignam curavimus audientiam exhibere. Quod autem per ipsum et litteras tuas suppliciter postulasti ut quoniam propter hostiles incursus secure non potes, ut asseris, pro causa tua vel in persona propria vel per responsalem idoneum in nostra praesentia comparere, causam ipsam in regno Teutonico dignaremur personis idoneis delegare, diffinitiva nobis sententia reservata, salva justitia concedere [Col. 1156A] non potuimus cum nostrae famae ac propriae conscientiae puritate. Quia cum causa eadem utraque parte praesente esset citra litis contestationem in nostro auditorio ventilata, et quibusdam pro bono pacis provide ordinatis, utrique parti peremptorius terminus sit praefixus et ab utraque parte receptus, reliqua nunc absente ad petitionem alterius non decet aliquid immutari unde praejudicium ei et nobis posset opprobrium provenire; sed usque ad terminum constitutum et ultra etiam curabimus exspectare, processuri, auctore Domino, sicut fuerit procedendum. Credimus tamen quod utilitati tuae potius expediret ut sub manu nostra te humiliare curares, quae non solum fortis et potens, sed ampla etiam est et larga, de facili valens sic humiliare superbum sicut humilem [Col. 1156B] exaltare ac singulis reddere secundum exigentiam meritorum, devotis et obedientibus gloriam, indevotis autem et inobedientibus poenam, cum diversis modis in multis locis et variis causis nostrum possimus beneplacitum adimplere. Quapropter si nos in eo placare satageres in quo nos offendere attentasti, ut ad illius auxilium et favorem prompta devotione redires a cujus auxilio et favore indecoro spiritu recessisti, spes tibi non incerta daretur ut quo cecidisti resurgeres, et si non ad illum in quo alius est locatus, ad alium tamen gradum in quo alius est locandus, et nos interim faceremus tibi honorabiliter provideri ad nostrum et ipsius honorem efficaciter intendenti. Inspiret igitur cordi tuo [Col. 1156C] ille qui ubi vult spirat spiritus veritatis, ut sanum amplectens consilium, animae simul et corpori sine dubitatione salubre illud agere studeas per quod divinam et nostram gratiam merearis, pro certo confidens quod illius parati sumus vestigia imitari qui dicit: Convertimini ad me. et ego convertar ad vos (Zach. I). Alioquin, non nostrae duritiae sed tuae poteris imprudentiae imputare, si novissima tua fient pejora prioribus, dum sanis consiliis refugis acquiescere ac justis persuasionibus consentire.

Datum Ferentini, X Kal. Novembris, pontificatus nostri anno undecimo.



CLXVII. PATRIARCHAE AQUILEGENSI.

Licet post necem illustris memoriae Philippi ducis [Col. 1156D] Sueviae super negotio imperii beneplacitum nostrum tibi pluries curaverimus intimare, quia tamen iterato illud per nostras litteras tibi postulas aperiri, cum Ecclesiae tuae possit ex hoc dispendium imminere si nescias in quam partem debeas declinare, fraternitati tuae praesentium insinuatione clarescat quod cum per Dei gratiam simus super petram solidam stabiliti, in eodem in quo et prius proposito permanemus. Quocirca fraternitatem tuam rogamus attentius et monemus, per apostolica tibi scripta mandantes quatenus charissimo in Christo filio nostro illustri regi Ottoni in Romanorum imperatorem electo adhaereas, eique assistas viriliter et potenter.

Datum Laterani, XIV Kal. Septembris, pontificatus nostri anno undecimo.



CLXVIII. ILLUSTRI REGI OTTONI IN IMPERATOREM ROMANORUM ELECTO.
[Col. 1157A]

Licet per dilectum filium magistrum Henricum, Sancti Gereonis scolasticum, generales ad omnes principes et speciales ad multos jamdudum litteras direxerimus, quales tuae promotioni novimus expedire, quia tamen postmodum quamplures eorum nos consulere curaverunt cui mallemus eos super imperio adhaerere, quosdam per iterata scripta fuimus exhortati, videlicet Aquilegensem patriarcham, Magdeburgensem archiepiscopum, Adolfum quondam Coloniensem, Spirensem episcopum, regem Bohemiae, Austriae ac Zaringiae duces et quosdam [Col. 1157B] alios, ut tibi potenter faveant et patenter, in iis et aliis satagentes honorem tuum indefessa sollicitudine promovere. Quocirca serenitatem regiam monemus attentius et hortamur quatenus prima, media, et novissima tua bona soli Altissimo ascribendo, talem circa singula studeas te habere quod honoris tui processus, qui, operante divina gratia et nostra cooperante sollicitudine, prospere jam dirigitur, feliciter consummetur, de plenitudine gratiae nostrae securus quod ad omnia quae tibi noverimus expedire diligens studium impendemus et operam efficacem.

Datum Laterani, II Non. Decembris, pontificatus nostri anno undecimo.



CLXIX. EIDEM.
[Col. 1157C]

[(73) 1Kb] Cum de matrimonio contrahendo inter te ac primogenitam quondam Philippi ducis Sueviae in nostra praesentia tractaretur, tuis et ipsius consentientibus nuntiis ita providimus, ut potestatem dispensandi super linea consanguinitatis, quae te ac illam contingit, committeremus legatis qui erant in Teutoniam regressuri. Licet autem, eodem duce defuncto, dispensandi necessitas ex majori parte cessaverit, quia tamen adhuc ad illam aspiras, sicut per tuas nobis litteras intimasti, nos ex illa gratia speciali quam ad tuam regalem personam et habuimus et habemus, quod tunc circumspecta deliberatione providimus, etiam nunc provida circumspectione [Col. 1157D] volumus adimplere, committendo legatis nostris duobus vel uni, quos aut quem ad praesentiam tuam pro negotiis Ecclesiae ac imperii proposuimus destinare, ut si urgens necessitas vel evidens utilitas postulaverit, super hoc auctoritate nostra dispensent.

Datum Laterani, Non. Decembris, etc., ut in alia



CLXX. SPIRENSI EPISCOPO.

Gratum gerimus et acceptum et tuam in Domino prudentiam commendamus quod pro reverentia beati Petri et nostra charissimo in Christo filio [Col. 1158A] nostro illustri regi Ottoni, in Romanorum imperatorem electo disposuisti firmiter adhaerere ipsique imperialia insignia resignare. Super eo vero quod de conjugii conjuramento scripsisti, hoc tibi duximus rescribendum, quod per legatos nostros, quos disposuimus in Teutoniam destinare, tuae fraternitati curabimus plenarie respondere, parati semper efficere quae tibi proficiant ad commodum et honorem in devotione ac fidelitate sedis apostolicae permanenti.

Datum Laterani, II Non. Decembris, pontificatus nostri anno undecimo.



CLXXI. NOBILI VIRO DUCI ZARINGIAE.

Ex affectu sincerae dilectionis et gratiae quem [Col. 1158B] circa tuam personam gerimus provocamur ut, cum charissimus in Christo filius noster illustris rex Otto in imperatorem Romanorum electus magnifice jam procedat de corde puro, conscientia bona et fide non ficta, consilium tibi demus quatenus ei firmiter adhaerendo, potenter sibi faveas et patenter; quoniam procul dubio tibi magis credimus expedire ut rei finem praeveniens, non exspectans, nunc, antequam invalescat in toto, quasi ex discretionis proposito satagas id efficere quam demum, cum invaluisset omnino, in necessitatis articulo forsan idem cogereris implere. Credimus enim quod erga te taliter se habebit quod merito sibi poteris esse devotus, et nos, a quorum sanis consiliis deviaturus ipse non creditur ad tui dilectionem eum efficaciter [Col. 1158C] inducemus.

Datum Laterani, Non. Decembris, etc., ut supra.



CLXXII. CAMERACENSI EPISCOPO.

[(74) 1Kb] Litteras tuas plenas exsultationis et gaudii paterna benignitate recepimus, per quas de promotione, quinimo quasi de confirmatione promotionis charissimi in Christo filii nostri illustris regis Ottonis, in Romanorum imperatorem electi, non solum desiderata nobis verum etiam insperata gaudia nuntiasti: illud in majori exsultatione ducentes quod, sicut per easdem litteras intelleximus, idem rex in virum quasi alterum immutatus, in justificationibus [Col. 1158D] Domini magis solito delectatur. Sperantes igitur quod gratiae nostrae non ingratus existas, quam circa te sinceram existere multis experimentis cognoscere potuisti, et quod praefatum regem inter praecipuos honoris sui fautores habere te deceat principalem, fraternitatem tuam monemus attentius et hortamur, per apostolica tibi scripta mandantes quatenus circa latus ejus studio sedulae recordationis et exhortationis insistas ut in legem Domini suam dirigens voluntatem ac in ea nocte dieque meditans, cultui divino se sedulum, apostolicae sedi devotum, et respicientium se quieti gerere procuret intentum; ita quod sollicitudo tua clareat in effectu [Col. 1159A] et nos eam dignis in Domino valeamus laudibus commendare.

Datum Laterani, Non. Decembris, etc., ut supra.



CLXXIII. MAGDEBURGENSI ARCHIEPISCOPO.

Litteras tuas plenas exsultationis et gaudii paterna benignitate recepimus, per quas de promotione, quinimo quasi consummatione promotionis charissimi in Christo filii nostri illustris regis Ottonis in Romanorum imperatorem electi, non solum desiderata nobis verum etiam insperata gaudia nuntiasti. Sperantes igitur quod gratiae nostrae non ingratus existas ut in alia, usque laudibus, commendare gratum et acceptum gerentes quod pro sedis apostolicae reverentia eidem regi caeteris factus praevius [Col. 1159B] adhaesisti.

Datum Laterani, etc., ut in alia.

In eumdem modum magistro Gerlando, usque cognoscere potuisti, devotionem tuam monemus attentius et hortamur, per apostolica tibi scripta mandantes quatenus, etc., ut in alia, usque commendare.

Datum, etc., ut supra in alia.



CLXXIV. MAGISTRO HENRICO SCOLASTICO SANCTI GEREONIS.

Recepimus litteras plenas exsultationis et gaudii, per quas de promotione, quinimo, etc., sicut in prima, usque non solum desiderata nobis verum etiam insperata sunt gaudia nuntiata. Sperantes igitur quod etc., sicut in prima, usque laudibus commendare.

[Col. 1159C] Datum Laterani, etc., ut supra in aliis.



CLXXV. NOBILI VIRO DUCI AUSTRIAE.

Nuntium et litteras tuas paterna benignitate recepimus; et cum inter alios principes personam tuam sincera diligamus in Domino charitate, petitionem tuam, in quantum honestas potuit gratiae praestare favorem, curavimus exaudire, Tu ergo litteris quas super episcopatus negotio destinamus utaris [(75) 1Kb] , si videris expedire. Alioquin, cum pro causis imperii legatos ad partes illas mittere disponamus, dummodo status ejus taliter, sicut credimus, dirigatur quod eos oporteat destinari, si a te fuerit postulatum, exsecutionem eis praelibati negotii [Col. 1159D] committemus, quemadmodum aliis qui dudum ob statum rerum in morte principis immutatum de arrepto legationis itinere recesserunt meminimus commisisse. Caeterum super eo quod nobis de negotio imperii tam per litteras quam nuntium intimasti, hoc tibi duximus respondendum, de corde puro, conscientia bona et fide non ficta tuae prudentiae consulentes quatenus cum charissimus in Christo filius noster illustris rex Otto, in Romanorum imperatorem electus magnifice procedere jam incoeperit, potenter ei faveas et patenter; quia procul dubio tibi magis credimus expedire ut rei finem praeveniens, etc., ut supra epist. 271, usque inducemus. [Col. 1160A] Praeterea memoratum nuntium latorem praesentium, dilectum filium G., clericum tuum nobilitati tuae propensius commendamus qui, quantum in ipso fuit, nihil omisit de contingentibus super iis quae apud nos ei commiseras promovenda, quinimo ad promotionem eorum fideliter institit et prudenter.

Datum Laterani, ut supra, anno undecimo.



CLXXVI. ILLUSTRI REGI BOHEMIAE.

Super eo quod a nobis de negotio imperii per tuum nuntium et litteras requisisti, serenitati tuae hoc duximus respondendum, de corde puro, conscientia bona et fide non ficta consilium tibi dantes quatenus cum charissimus in Christo filius noster [Col. 1160B] illustris rex Otto in Romanorum imperatorem electus magnifice jam procedat, potenter ei faveas et patenter; quia procul dubio, etc., ut in alia, usque cogereris implere, praesertim cum adhuc ex juramento sibi praestito tenearis. Credimus enim quod erga te, etc., usque inducemus.

Datum Laterani, XI Idus Decembris, pontificatus nostri anno undecimo.



CLXXVII. ILLUSTRI REGI OTTONI IN ROMANORUM IMPERATOREM ELECTO.

Jucundus tuorum nuntiorum adventus ita nos est in ea qua tenebamur aegritudinis molestia consolatus, ut ex gratis rumoribus quos de tuis successibus tulerunt quadam medicinali virtute nos fecerit [Col. 1160C] de languoris doloribus in sanitatis gaudia respirare. Licet autem super negotiis pro quibus latores praesentium, viros utique providos et fideles, ad nostram praesentiam destinasti consueverint secundum morem antiquum, maxime pro petitione imperialis coronae, magni principes ad sedem apostolicam destinari, quia tamen hoc fuit magis in modum consultationis quam petitionis propositum, et quod nondum est factum adhuc poterit fieri, nos, qui, ut tuo deferre possimus honori, hoc aequanimiter ferimus ex gratia speciali, auditis et intellectis petitionibus quas iidem nuntii tuo nobis nomine porrexerunt, super earum aliquibus litteras fieri mox praecepimus sicut novimus expedire, [Col. 1160D] ac per legatos nostros, quos ad tuam regalem praesentiam evestigio destinamus, gratum responsum tibi cum Deo tam super negotio matrimonii [(76) 1Kb] quam etiam super aliis impendemus, cum eos et ob hoc inter caetera specialiter providerimus destinandos ut ad negotii tui robur ipsi, qui vice nostra fungentur, circa singula quae contingent auxilium tibi conferant opportunum, et ex eorum adventu honorificentia tibi major accrescat. Adeo namque tuum zelamur honorem ut honori nostro reputemus accrescere quidquid per nos tuo regali accrescit honori, firmam gerentes de tua serenitate fiduciam quod idipsum de nobis zelanter affectes.

[Col. 1161A] Datum Laterani, Non. Januarii, pontificatus nostri anno undecimo.



CLXXVIII. EIDEM.

Cum olim ex officii nostri debito de pace in imperio reformanda sollicitudo nos indefessa pulsaret, de cujus scissura ipsi non tantum imperio, verum etiam orbi pene toti grave periculum imminebat, consilium nobis incidit ut per legatos nostros de matrimonio contrahendo inter te ac inclytae recordationis Philippi ducis Sueviae primogenitam tractaretur [(77) 1Kb] . Postmodum autem eodem duce a filio Belial nequiter interfecto, cum adhuc de scissurae periculo non minus quam antea timeretur, tibi nostras litteras destinavimus ut ad confirmationem [Col. 1161B] hujusmodi matrimonii secure procederes, si tibi cognosceres expedire. Interim autem cum jam, Domino imperante, ventis et mari tranquillitas redire coepisset, et redeuntibus ad cor multis ac tibi fideliter adhaerentibus, de pace spes firmior haberetur, per tuas a nobis litteras postulasti ut cum inter te et memoratam puellam linea consanguinitatis existeret, super vestro dispensare conjugio dignaremur. Cui nos meminimus respondisse quod licet necessitas dispensandi jam ex magna parte cessasset, super hoc tamen vicem nostram nostris eramus commissuri legatis, quos pro causis Ecclesiae ac imperii disponebamus ad tuam praesentiam in proximo destinare. Quia igitur super dispensatione matrimonii praelibati, quod diceris jam jurasse, nobis iterum [Col. 1161C] cum multa instantia supplicasti, forsan prudenter intelligens per praemissum consilium, in quo nulla de consanguinitatis linea mentio habebatur, non esse super consanguinitatis linea dispensatum, sed hoc tibi consultum ut ad matrimonii consummationem procederes legitime quidem, dispensatione videlicet praeobtenta, ut sic et quantum ad conscientiam et quantum etiam ad Ecclesiam matrimonium ipsum legitimum haberetur, venerabili fratri nostro Hugolino Ostiensi episcopo et dilecto filio Leoni tituli Sanctae Crucis presbytero cardinali, apostolicae sedis legatis, dedimus in praeceptis quatenus inquisita et cognita veritate, si urgens necessitas et evidens utilitas pro pace in imperio reformanda hujusmodi [Col. 1161D] matrimonium contrahi postularint, ipsi auctoritate nostra suffulti super illo contrahendo dispensent. Nos autem quod ab eis super hoc provide factum fuerit ratum habebimus, et decernimus illud inviolabiliter observandum.

Datum Laterani, XV Kal. Februarii, etc., ut in alia.



CLXXIX. EIDEM.

Benedictus Deus, qui per suam misericordiam ineffabilem nostrum circa te desiderium ex majori parte complevit, et sicut pro certo confidimus, non cessabit omnino donec adimpleat illud ex toto ad [Col. 1162A] laudem et gloriam nominis sui, ad onorem et profectum tam Ecclesiae quam imperii ac totius populi Christiani; quia, sicut veraciter intelleximus, cum saecularis virtutis augmento, incrementum quoque spiritualis virtutis mirabiliter suscepisti, ut de te voce Dominica gloriari possimus quod invenimus virum secundum cor nostrum. Ecce, fili charissime, sic anima nostra conglutinata est animae tuae, sicque cor tuum compaginatum est cordi nostro, ut idem per omnia velle ac sentire credamur, quasi cor unum et anima una; ex quo quanta speretur utilitas proventura, nec calamus sufficit scribere, nec lingua referre, nec etiam animus cogitare. Nobis enim duobus regimen hujus saeculi principaliter est commissum: qui si unanimes [Col. 1162B] fuerimus et concordes in bono, profecto, sicut propheta testatur, sol et luna in ordine suo stabunt, eruntque prava in directa et aspera fient plana, cum nobis duobus, favente Domino, nihil obsistere vel resistere possit, habentibus duos gladios, de quibus apostoli dixerunt ad Dominum: Ecce gladii duo hic (Luc. XXII); et de quibus Dominus respondit apostolis; Satis est (ibid.), quia nimirum pontificalis auctoritas et regalis potestas, ambae videlicet in nobis supremae, quae per illos duos gladios designantur, plene sibi sufficiunt ad suum officium feliciter exsequendum, si utraque pars per reliquam fuerit potenter adjuta. Equidem sic expedit et oportet ut utraque per reliquam efficaciter adjuvetur, quatenus status mundi, qui superabundante malitia quasi versus est [Col. 1162C] in ruinam, per nostrae sollicitudinis studium restauretur, resecatis vitiis et virtutibus propagatis. Unde jugi nobis est vigilantia providendum ne inimicus homo possit inter nos superseminare zizania, dissensionis scandalum vel suspicionis scrupulum ingerendo; quoniam ad hoc malum nequiter operandum multi procul dubio sunt parati, omnes videlicet qui mala vellent impune committere, quique desiderant in aqua turbata piscari: a quibus aurem tuam prorsus avertas. Pullulante namque discordia inter regnum et sacerdotium, utrumque pariter propter reliquum dissimulabat et sustinebat insolentiam malignorum: quibus concinnantibus dolum et acuentibus linguas ad malum, dissensionis materia suscipiebat [Col. 1162D] jugiter incrementum in grande rerum dispendium et grave periculum animarum, utriusque profectu, scilicet tam regni quam sacerdotii, multipliciter impedito. Cum ergo per Dei gratiam vera pax et firma concordia inter Ecclesiam et imperium nunc existat, ad tollendam in posterum omnem dissensionis et suspicionis materiam quaedam ad praesens a te, fili charissime, duximus postulanda, quae utique debes sine difficultate concedere, utpote rationi consona et saluti; pro certo sperantes quod longe majora in futuro concedes, cum nihil unquam a te obtinere velimus nisi quod te deceat impertiri, tuum per omnia zelantes honorem et commodum procurantes. [Col. 1163A] Ad ea igitur obtinenda et exsequenda, quantum cum Deo possumus, tam illa quae nuper per tuos nuntios postulasti quam et alia quae per teipsum duxeris postulanda venerabilem fratrem nostrum Hugolinum Ostiensem episcopum et dilectum filium Leonem tituli Sanctae Crucis presbyterum cardinalem, apostolicae sedis legatos, viros utique providos et honestos, quos inter caeteros fratres nostros speciali diligimus charitate, ad tuam praesentiam destinamus, serenitatem regiam rogantes attentius et monentes quatenus eos sicut personam nostram devote suscipias et benigne pertractes, ipsorum salubribus monitis et consiliis acquiescens, plenam de ipsis tanquam de nobis fiduciam obtinendo quoniam ad tuum commodum et honorem efficaciter aspirabunt. [Col. 1163B] Ad haec, regalem deposcimus excellentiam quatenus clericos et Ecclesias diligas et honores, manuteneas et defendas, ut devotus ac pius princeps in omnibus comproberis.

Datum Laterani, XVII Kal. Februarii, pontificatus nostri anno undecimo.



CLXXX. ARCHIEPISCOPIS ET EPISCOPIS, ET DILECTIS FILIIS ABBATIBUS ET ALIIS ECCLESIARUM PRAELATIS IN TEUTONIA CONSTITUTIS.

Cum acceptam angelus dudum phialam iracundiae Dei plenam in populos Teutonicos effudisset, effusa est contentio super principes eorumdem; qui diuturnitate schismatis et hostilitate contriti, quasi de torculari suae contribulationis expressum calicem irae [Col. 1163C] Dei profundum et latum non solum ipsi bibere, verum etiam aliis propinarunt. Dominus autem, qui cogitat consilium, non afflictionis, sed pacis, reprobans consilia principum, et cogitationes dissipans populorum, ab eis tandem discordiae causam abstulit, ipsosque ad viam concordiae revocavit. Quapropter nos, qui ex officii nostri debito ad hujusmodi scandalum removendum indefessa sollicitudine laboravimus, non possumus non gaudere quod fidelis Dominus sperantes in se tentari ultra quam possent sustinere non pertulit, et in ira misericordiae memor factus flagellum dignae suae indignationis avertit, faciens ita multos ipsius disciplina proficere quod exercitatis per eam pacatum videtur fructum justitiae [Col. 1163D] reddidisse. Jam per Dei gratiam non poenitet nos constanter cursum coepti cucurrisse certaminis, jam feliciter Dominus labores nostri consummavit agonis, jam illa Gamalielis sententia nostrum probat a Domino processisse consilium, jam humana vis impedire non potuit coelestis voluntatis effectum. Nam Altissimus id disposuit; et quis potuit interrumpere? Omnipotens hoc decrevit; et quis valuit immutare? Aemulabaris hactenus te ad invicem, Teutonia omnis, et in partes divisa, mutuis te animositatum tuarum simultatibus conterebas. Immisso namque desuper in te spiritu circumferebare vertiginis et erroris freno, quod juxta prophetam erat in maxillis populorum, abducta per graves circuitus ducebaris. Filii quippe tui foedera fraterna dissolverant, [Col. 1164A] et invidiae sauciati livoribus sese passim alter alterutrum trucidabant. Vocaverat enim Dominus exercituum in te tempus in quo juxta vaticinium sancti viri vir non parceret fratri suo, et quasi carnem brachii sui unoquoque vorante, Manassen Ephraim, et Ephraim offenderet Manassen. Hinc igitur non tu sola, quinimo pene totus offendebatur populus Christianus, lugentibus equidem viis Sion, ideo quod non essent qui solemnitates Dominicas visitarent. Ora Deum canentium ex magna parte conclusa torpebant, cultuque divino per usum bellicum minorato, hostilibus impendebatur excubiis quod spiritualibus vigiliis debebatur. Denique terra sancta debita sibi et lugebat et luget suffragia defuisse; quae pro peccatis nostris in extremam necessitatem perducta, [Col. 1164B] operas et impensas quibus ipsa juvari potuerat in domesticae cladis excidium frustra pertransisse deplorat. Ut de malis caeteris taceamus, quae praeter multiplicem desolationem regni dudum in seipso divisi universam quoque Dei Ecclesiam offendebant. Nos autem pericula tot et tanta videntes, nimiaque scandalizantium charitate perusti, duro compassionis eorum frixorio frigebamur; ac scientes opera justitiae pacem esse, justitiae non defuimus, donec Dominus de coelo prospexit et multo a nobis studio procuratae initia pacis dedit, potens adhuc in tantum eam sua gratia dilatare ut juxta prophetantis eloquium populus suus in pulchritudine pacis sedeat et plebs ejus in justitiae tabernaculis ac requie opulenta quiescat. Quia igitur plagam quae de novo circumligata [Col. 1164C] est negligi non oportet, eo quod custodita potest ad perfectam sanitatem proficere, neglecta vero in deteriorem corruptelam redire, venerabilem fratrem nostrum Hugolinum Ostiensem episcopum et dilectum filium Leonem tituli Sanctae Crucis presbyterum cardinalem, apostolicae sedis legatos, viros utique providos et honestos, quos inter caeteros fratres nostros speciali charitate diligimus, ad partes ipsas duximus destinandos, qui more prudentium medicorum, prout quaevis morbi cura poposcerit, vinum sciant et oleum superfundere, ac pace jam ex parte in imperio reformata, satagant unumquemque perfectius informare; commissa sibi pariter potestate dissipandi et evellendi, aedificandi [Col. 1164D] nihilominus et plantandi quae utrorumlibet horum opera noverint indigere. Quocirca universitatem vestram rogamus attentius et monemus, per apostolica vobis scripta praecipiendo mandantes quatenus eos, imo nos in ipsis, cum debito suscipientes honore, providis monitis et mandatis ipsorum efficaciter intendatis. Alioquin sententiam quam tulerint in rebelles ratam habebimus et usque ad satisfactionem condignam, auctore Domino, faciemus inviolabiliter observari.

Datum Laterani, XVII Kal. Februarii, anno undecimo.



CLXXXI. ARCHIEPISCOPIS ET EPISCOPIS IN TEUTONIA CONSTITUTIS.
[Col. 1165A]

[(78) 1Kb] Cum olim ex officii nostri debito de pace in imperio reformanda sollicitudo nos indefessa pulsaret, de cujus scissura ipsi non tantum imperio, verum etiam orbi pene toti grave periculum imminebat, consilium nobis incidit ut per legatos nostros de matrimonio contrahendo inter charissimum in Christo filium nostrum illustrem regem Ottonem in Romanorum imperatorem electum et inclytae recordationis Philippi ducis Sueviae primogenitam tractaretur. Postmodum autem eodem duce a filio Belial nequiter interfecto, cum adhuc de scissurae periculo non minus quam antea timeretur, praefato regi nostras litteras destinavimus ut ad consummationem [Col. 1165B] hujusmodi matrimonii secure procederet si sibi cognosceret expedire. Interim autem, cum jam, Domino imperante, ventis et mari tranquillitas redire coepisset, et redeuntibus ad cor multis ac eidem regi fideliter adhaerentibus, de pace spes firmior haberetur, idem rex per suas a nobis litteras postulavit ut cum inter ipsum et memoratam puellam linea consanguinitatis existeret, super eorum dispensare conjugio dignaremur. Cui nos meminimus respondisse quod licet necessitas dispensandi jam ex magna parte cessasset, super hoc tamen vicem nostram nostris eramus commissuri legatis quos pro causis Ecclesiae ac imperii disponebamus ad ejus praesentiam in proximo destinare. Quia igitur dictus rex super dispensatione matrimonii praelabiti, quod [Col. 1165C] dicitur jam jurasse, nobis iterum cum multa instantia supplicavit, forsan prudenter intelligens per praemissum consilium, in quo nulla de consanguinitatis linea mentio habebatur, non esse super consanguinitatis linea dispensatum sed hoc sibi consultum ut ad matrimonii consummationem procederet legitime quidem, dispensatione videlicet praeobtenta, ut sic et quantum ad conscientiam et quantum etiam ad Ecclesiam matrimonium ipsum legitimum haberetur, venerabili fratri nostro Hugolino Ostiensi episcopo et dilecto filio Leoni tituli Sanctae Crucis presbytero cardinali, apostolicae sedis legatis, dedimus in praeceptis ut inquisita et cognita veritate, si urgens necessitas et evidens utilitas pro pace in imperio reformanda [Col. 1165D] hujusmodi matrimonium contrahi postularint, ipsi auctoritate nostra suffulti super illo contrahendo dispensent. Nos autem quod ab eis super hoc provide factum fuerit ratum habebimus, et decernimus illud inviolabiliter observandum.

Datum Laterani, XVII Kal. Februarii, pontificatus nostri anno undecimo.



CLXXXII. HUGOLINO OSTIENSI EPISCOPO ET LEONI TITULI SANCTAE CRUCIS PRESBYTERO CARDINALI APOSTOLICAE SEDIS LEGATIS.

Cum olim ex officii nostri debito, etc., in eumdem modum ut in alia usque legitimum haberetur, discretioni [Col. 1166A] vestrae per apostolica scripta praecipiendo mandamus quatenus, inquisita et cognita veritate, si urgens necessitas et evidens utilitas pro pace in imperio reformanda hujusmodi matrimonium contrahi postularint, vos auctoritate nostra suffulti super illo contrahendo dispensare curetis. Nos autem quod a vobis super hoc provide factum fuerit ratum habebimus, et decernimus illud inviolabiliter observandum.

Datum, ut supra.



CLXXXIII. EISDEM.

[(79) 1Kb] Plenam gerentes de vestra discretione fiduciam, negotium Papembergensis episcopi sub hac forma duximus committendum ut si super nece [Col. 1166B] clarae memoriae Philippi ducis Sueviae, accusatore contra eum legitimo comparente, culpabilis coram vobis fuerit comprobatus, vos eum sublato cujuslibet contradictionis et appellationis obstaculo ab omni officio et beneficio ecclesiastico deponatis. Alioquin indicatis ei purgationem canonicam; in qua si forte defecerit eadem ipsum censura damnetis. Quod si legitime se purgaverit, denuntietis eum super objecto crimine penitus innocentem. Ante omnia providentes, ut si quid contra eum vel ejus Ecclesiam est perperam attentatum, in statum debitum revocetur.

Datum, ut supra in altera.



CLXXXIV. MAGDEBURGENSI ARCHIEPISCOPO.
[Col. 1166C]

Firmam gerimus de tua sinceritate fiduciam ut nostrum desideres beneplacitum adimplere, cum et nos ad tuum profectum efficaciter intendamus. Quocirca fraternitatem tuam rogandam duximus et monendam, per apostolica tibi scripta mandantes quatenus ad ea feliciter promovenda quae venerabilis frater noster Hugolinus Ostiensis episcopus et dilectus filius Leo, tituli Sanctae Crucis presbyter cardinalis, apostolicae sedis legati, tibi ex parte nostra suggesserint diligens studium et operam efficacem impendas; ita quod in iis tuam devotionem experti, grata tibi debeamus vicissitudine respondere.

Datum Laterani, XVII Kal. Februarii, pontificatus [Col. 1166D] nostri anno undecimo.



CLXXXV. POTESTATIBUS, CONSULIBUS, ET POPULIS CIVITATUM LOMBARDIAE.

Quemadmodum vultis ut charissimus in Christo filius noster illustris rex Otto in Romanorum imperatorem electus jura vestra vobis integra et illaesa conservet, ita vos sibi debetis imperii jura illaesa et integra conservare: ad quae utrinque servanda nos, qui summi Mediatoris, licet indigni, locum obtinemus in terris, tam ipsum quam vos debemus inducere studio diligenti. Cum igitur idem rex venerabilem fratrem nostrum Walterum [Col. 1167A] patriarcham, Aquileiensem legatum, statuerit in Italia pro negotiis imperii procurandis, universitatem vestram rogandam duximus et monendam, per apostolica vobis scripta mandantes quatenus ei super iis quae ad jus imperii pertinere noscuntur efficaciter intendatis, ut sicut pro ipso apud vos interponimus partes nostras, ita, si necessitas postulaverit, pro vobis apud ipsum partes nostras interponere debeamus.

Datum Laterani, V Kal. Martii, pontificatus nostri anno XII.

In eumdem modum potestatibus, consulibus et populis civitatum Tusciae ad imperium pertinentium.



CLXXXVI. WALTERO PATRIARCHAE AQUELEGENSI.

[Col. 1167B] Gratum gerimus et acceptum quod ad mandatum nostrum charissimo in Christo filio nostro illustri regi Ottoni in Romanorum imperatorem electo fideliter adhaesisti, quodque ad mandatum ipsius suscepisti legationem pro ipso in Italia exercendam, cum pro certo credamus quod hujusmodi legationis officium ad honorem et profectum tam Ecclesiae quam imperii tanquam mediator idoneus intendas utiliter exercere. Ut autem id validius exsequaris, ecce juxta petitionem tuam scribimus potestatibus, consulibus et populis civitatum Lombardiae ac Tusciae ad imperium pertinentium prout magis vidimus expedire. Super eo vero quod de terra comittissae Mathildis nobis per latorem praesentium intimasti, hoc tibi duximus respondendum, [Col. 1167C] ut eam ex mandato praedicti regis repetas nomine nostro, et ad opus Ecclesiae Romanae recipias, si fuerit restituta, cum idem rex eam nobis recuperare promiserit, sicut apparet ex rescripto litterarum suarum, quarum tenorem praesenti pagina tibi mittimus interclusum: quem per omnia te volumus observare, ne contra promissum ipsius et contra jus nostrum te forte, quod absit! venire contingat. Ego Otto, etc., ut supra epist. 86, usque Ludovici.

Datum Laterani, etc., ut supra.





CLXXXVII. LITTERAE REGIS OTTONIS ILLUSTRIS IN ROMANORUM IMPERATOREM ELECTI AD DOMINUM PAPAM.

[Col. 1167D] Reverendo in Christo Patri domino INNOCENTIO sacrosanctae Romanae Ecclesiae summo pontifici, OTTO Dei ac sui gratia Romanorum rex et semper Augustus, salutem et debitum filialis dilectionis affectum.

Nuntii nostri M. notarius noster et magister Hug. capellanus noster, quos ad vestram destinaveramus praesentiam, ad nos reversi, nobis intimarunt cum quanta ipsos receperitis alacritate, et quod exaltatio nostra et honoris nostri promotio, quam per eos intellexistis, et gaudium vobis multiplex generavit et de aegrititudinis molestia, qua tenebamini, personam vestram ad pristinam reduxit sanitatem. Quapropter paternitati vestrae immensas exsolventes gratiarum actiones, scire vos volumus [Col. 1168A] certissime quod optatos eventus nostros post Deum vobis ascribimus, et omnem gloriam qua divina nos dignata fuerit clementia sublimare cum Romana Ecclesia habere semper cupimus pro indiviso, non immerito perpendentes quod ipsa nullo unquam in tempore suum nobis subtraxerit auxilium et favorem. Siquidem vestrae sanctitati duximus intimandum a quibusdam veridica nos accepisse relatione quod filius imperatoris Henrici damnum et malum nobis velit, et ut nostram et imperii turbare valeat quietem, idem quoscunque potest et precibus et promissis ad hoc inducit et hortatur. Unde cum imperii tranquillitas et regiae eminentiae finalis promotio a vestra adhuc, sicut hactenus, prudentia pendere videatur, apostolatus vestri aequitatem omni precum [Col. 1168B] cum instantia rogamus et monemus, supplicantes vobis quatenus praefato puero consilium et auxilium vestrum ad sua contra nos subtrahatis negotia, et ea quae sibi ad praesens expedire possint, sicut de vobis confidimus, nullatenus faciatis, sicut nobis et vobis utile erit, usquedum, Deo auxiliante, nos ad partes Italiae et ad vos veniamus, personaliter vobiscum collocuturi. Sicut enim hucusque in negotiis imperii per omnia vestris obtemperavimus consiliis et mandatis, sic quoque deinceps quaecunque jusseritis non recusabimus; et si Deus aliquando optatae praesentiae vestrae copiam nobis dederit, nos juxta consilium vestrum pro communi commodo et pace Ecclesiae cum saepefato puero ad honorem imperii et ipsius componere curabimus utilitatem. Caetera [Col. 1168C] praesentium labor dilectus filius familiaris notarius noster magister H. cujus dictis fidem adhibeatis indubitatam.



CLXXXVIII. ILLUSTRI REGI OTTONI IN ROMANORUM IMPERATOREM ELECTO.

Cum charissimus in Christo filius noster Fredericus Siciliae rex illustris tam ex paterna quam materna dispositione finali sit apostolicae curae ac tutelae relictus, ipseque totum regnum Siciliae a Romana teneat et recognoscat Ecclesia, sicut idem nobis, tanquam vassallus domino, ratione fidelitatis debet astringi, sic nos eidem, tanquam dominus vassallo, ratione legalitatis debemus adesse. Unde super iis [Col. 1168D] quae ad regnum ipsius pertinere noscuntur nec volumus nec debemus ei nostrum subtrahere auxilium vel favorem, cum secundum Apostolum omnibus simus in justitia debitores. Porro nec ipsi nec alii nostrum contra te disposuimus favorem vel auxilium impertiri, quem tantopere studuimus promovere; cum pro certo speremus quod, sicut per tuas nobis litteras intimasti, tuos optatos eventus post Deum nobis ascribas, et omnem gloriam qua te divina dignata fuerit clementia sublimare cum Romana velis Ecclesia pro indiviso semper habere, absque dubio recognoscens quod deficientibus caeteris, ipsa tibi nunquam subtraxerit, sed suum semper intenderit auxilium et favorem. Receptis igitur et intellectis apicibus quos per dilectum filium latorem [Col. 1169A] praesentium regalis nobis sublimitas destinavit, hoc tibi duximus rescribendum, quod de plenitudine gratiae nostrae securus, de qua nec debuisti nec debes aliquatenus dubitare, tuam secundum Deum exerceas potestatem; cum quo si corde puto recte processeris, ipse in viam salutis et pacis diriget gressus tuos.

Datum Laterani, VI Idus Martii, pontificatus nostri anno duodecimo.





CLXXXIX. SACRAMENTUM FIDEI AB OTTONE EXHIBITUM.

In nomine sanctae et individuae Trinitatis. Otto quartus, divina favente clementia, Romanorum rex et semper Augustus. Recognoscentes ab eo nostrae promotionis donum misericorditer processisse a quo [Col. 1169B] est omne datum optimum et omne donum perfectum, ipsum ejusque vicarium et sponsam ejus sanctam Ecclesiam disposuimus et decrevimus magnifice honorare, ut qui nobis in praesenti temporale contulit regnum, in futuro quoque tribuat sempiternum. Proinde vobis, revendissime Pater et domine, summe pontifex Innocenti, quos pro multis beneficiis nobis impensis sincerissimo veneramur affectu, vestrisque catholicis successoribus et Ecclesiae Romanae omnem obedientiam, honorificentiam et reverentiam semper humili corde ac devoto spiritu impendemus quam praedecessores nostri reges et imperatores catholici vestris antecessoribus impendisse noscuntur; nihil ex iis volentes diminui, sed magis augeri, ut nostra devotio clarius enitescat. Illum igitur abolere [Col. 1169C] volentes abusum quem interdum quidam praedecessorum nostrorum exercuisse dicuntur in electionibus praelatorum, concedimus et sancimus ut electiones praelatorum libere ac canonice fiant, quatenus ille praeficiatur Ecclesiae viduatae quem totum capitulum vel major et sanior pars ipsius duxerit eligendum, dummodo nihil ei obstet de canonicis institutis. Appellationes autem in negotiis et causis ecclesiasticis ad apostolicam sedem libere fiant, eorumque prosecutionem sive processum nullus impedire praesumat. Illum quoque dimittimus et refutamus abusum quem in occupandis bonis decedentium praelatorum aut etiam Ecclesiarum vacantium nostri consueverunt antecessores committere pro [Col. 1169D] motu propriae voluntatis. Omnia vero spiritualia vobis et aliis Ecclesiarum praelatis relinquimus libere disponenda, ut quae sunt Caesaris Caesari, et quae sunt Dei Deo recta distributione reddantur. Super eradicando autem haereticae pravitatis errore auxilium dabimus et operam efficacem. Possessiones etiam quas Ecclesia Romana recuperavit ab antecessoribus nostris seu quibuslibet aliis ante detentas liberas et quietas sibi dimittimus, et ipsam ad eas retinendas bona fide promittimus adjuvare. Quas vero nondum recuperavit, ad recuperandum pro viribus erimus adjutores; et quaecunque ad manus nostras devenient, sine difficultate ei restituere satagemus. Ad has pertinet tota terra quae est a Radicofano usque Ceperanum, marchia [Col. 1170A] Anconitana, ducatus Spoletanus, terra comitissae Mathildis, comitatus Britennorii, exarchatus Ravennae, Pentapolis, cum aliis adjacentibus terris expressis in multis privilegiis imperatorum et regum a tempore Ludovici, ut eas habeat Romana Ecclesia in perpetuum, cum omni jurisdictione, districtu, et honore suo. Verumtamen cum ad recipiendam coronam imperii vel pro necessitatibus Ecclesiae ab apostolica sede vocati venerimus, de mandato summi pontificis recipiemus procurationes sive fodrum ab illis. Adjutores etiam erimus ab retinendum et defendendum Ecclesiae Romanae regnum Siciliae ac caetera jura quae ad eam pertinere noscuntur, tanquam devotus filius et catholicus princeps. Ut autem haec omnia memorato sanctissimo Patri nostro [Col. 1170B] Innocentio sacrosanctae Romanae Ecclesiae summo pontifici ejusque successoribus per nos et nostros successores Romanos imperatores et reges observentur, firmaque et inconcussa semper permaneant, praesens privilegium conscriptum majestatis nostrae aurea bulla jussimus communiri.



SIGNUM DOMINI OTTONIS QUARTI RONANORUM REGIS INVICTISSIMI.

Ego Conradus Spirensis episcopus vice domini Siffridi Maguntini archiepiscopi et totius Germaniae archicancellarii, regalis aulae cancellarius, recognovi.

Acta sunt haec anno Dominicae Incarnationis millesimo ducentesimo nono, indictione duodecima, regnante domino Ottone quarto Romanorum rege [Col. 1170C] glorioso, anno regni ejus undecimo.

Datum apud Spiram, XI. Kalend. Aprilis.





CXC. LITTERAE OTTONIS REGIS AD DOMINUM PAPAM.

Reverendo in Christo domino et Patri suo dilectissimo INNOCENTIO sacrosanctae Romanae Ecclesiae summo pontifici, OTTO Dei gratia Romanorum rex semper Augustus, salutem in Domino et totius filialis dilectionis plenitudinem.

Cum nos omnem honorem nostrum, quem obtinendo Romanum imperium, licet cum multo labore et sudore, post Deum vobis ascribimus, non immerito nobis de vobis est praesumendum et in sanctitate vestra est confidendum quod vos de omni [Col. 1170D] prosperitate et salute nostra sub affectu paternae dilectionis nobis congaudere debeatis. Significamus igitur vestrae sanctitati quod nos juxta honorem nostrum et imperii feliciter dispositis et ordinatis in Alemannia nostris et imperii negotiis, cum exercitu forti et glorioso montes magnos transivimus, et jam ad Padum transmeavimus, processuri ad vos ut recipiamus a manu vestra benedicta benedictionem et consecrationem diadematis imperialis. Receptis denique nuntiis vestris, quos ad nos transmiseratis, videlicet Andrea subdiacono et clerico vestro, et Thurando fratre hospitalis Sancti Joannis, auditis quoque omnibus iis quae ipsi nobis ex parte vestra prudenter et discrete proposuerunt, et iis plene intellectis, habito consilio principum et fidelium [Col. 1171A] nostrorum, nuntios nostros, honestos et solemnes latores praesentium, dilectos fideles nostros, videlicet Conradum Spirensem episcopum et regalis aulae nostrae cancellarium, Cunradum Brixinensem episcopum, Joannem Cameracensem episcopum, et Henricum Mantuanum episcopum, et magistrum Henricum scholasticum Sancti Gereonis in Colonia, Gunzelinum seneschalcum nostrum, Cunonem camerarium nostrum, H. de Finabuche, viros utique providos et honestos, ad praesentiam vestrae sanctitatis duximus destinandos, verbum nostrum ad vos deferendum ipsis plenissime committentes. Mandamus igitur vobis et omni precum vos instantia rogamus ut vos iis omnibus fidem indubitatam adhibeatis quae ipsi ex parte nostra vestrae proposuerint [Col. 1171B] paternitati.



CXCI. ILLUSTRI REGI OTTONI IN ROMANORUM IMPERATOREM ELECTO.

Quantum auxilii et favoris impenderimus tibi, charissime fili, ad imperium obtinendum totus pene orbis agnoscit, et opera protestantur quae perhibent testimonium veritati, teste Veritate quae dicit: Arbor ex fructu cognoscitur (Matth. XII), id est, charitas ab effectu. Licet ergo ferventes et efficaces fuerimus ad tuum promovendum honorem tam in principio quam in medio, longe tamen ferventiores et efficaciores esse desideramus in fine, ut ex omni parte cognoscas dilectionis affectum quam [Col. 1171C] ad tuam regalem personam habemus; pro certo sperantes quod tu semper tantae dilectionis memor existens, grata nobis curabis vicissitudine respondere; cum etsi tua nobis devotio valde sit necessaria, nostra tamen dilectio multum sit tibi omni tempore opportuna. Recepimus igitur honorabiles tuae sublimitatis nuntios honorifice ac benigne. Quibus diligenter auditis, gratum solito more curavimus dare responsum. Ut autem intentionis nostrae propositum tibi plenius innotescat, mittimus ad tuam regalem praesentiam dilectos filios nobilem virum Petrum urbis praefectum et magistrum Philippum notarium nostrum; quibus fidem adhibeas super iis quae tibi ex parte nostra duxerint proponenda, providens diligenter [Col. 1171D] ut consilium nostrum exsequi non postponas.





CXCII.

OTTO Dei gratia Romanorum rex et semper Augustus.

Notum fieri volumus universis praesentem paginam intuentibus quod nos juramenta securitatis venerabilibus Patribus nostris Innocentio papae et cardinalibus sanctae Romanae Ecclesiae et rerum ipsorum et totius populi Romani in coronatione nostra, illuc eundo, ibi stando, et inde redeundo, quae principes, comites, barones, nobiles et alii imperii fideles de mandato nostro et in nostra fecerunt praesentia, rata habemus, et ea secundum quod in scripto distinctum, et bona fide utrinque est intellectum, nos [Col. 1172A] observaturos promittimus, et firmiter et inviolabiliter faciemus observari.

Datum in castris in Montemalo, IV Non. Octob., indictione decima tertia.





CXCIII. SUMMO PONTIFICI.

Reverendo in Christo domino et Patri suo sanctissimo INNOCENTIO sacrosanctae Romanae Ecclesiae summo pontifici, OTTO Dei gratia Romanorum imperator semper Augustus, salutem et filialis dilectionis plenitudinem.

Desiderium nostrum jamdiu in corde nostro conceptum per misericordiam Dei et per gratiam vestram nunc est adimpletum, videlicet quod faciem vestram vidimus desideratam, et quod a manu [Col. 1172B] vestra benedicta gloriose coronam suscepimus imperialem. Super quo et Deo et vobis, qui vicem ejus geritis, etsi non debitas, quas tamen possumus gratiarum exsolvimus actiones. Verum cum apud vos essemus et apud Viterbium et hic Romae, tantum spatium temporis habere non potuimus quod nos super iis ad plenum vobis loqui non poteramus quae honorem Dei et salutem sacrosanctae Romanae Ecclesiae et quietem necessariam totius Ecclesiae respicere viderentur. Summum igitur desiderium super iis loqui vobis habentes, mandamus vobis et humillima et devotissima vos precum rogamus instantia ut vos principaliter propter Deum et pro salute totius Ecclesiae et populi Christiani in aliquo loco nobis et vobis congruo loqui nobis dignemini. [Col. 1172C] Tantum enim desiderium est cordis nostri vobis loquendi quod antequam remaneat tam salubre negotium, quod provenire potest ad commodum et salutem universae Dei Ecclesiae, nos ipsum corpus nostrum periculo mortis supponere non formidamus, et sub periculo personae nostrae ad vos urbem intrare decrevimus. Attendat tamen sanctitas vestra quod magnum periculum in introitu in urbem toti Ecclesiae posset provenire.



CXCIV. OTTONI ILLUSTRI ROMANORUM IMPERATORI SEMPER 1209. AUGUSTO. Oct. 11.

Si commode posset fieri, procul dubio expediret ut ad invicem loqueremur; sicut tu ipse desideras, [Col. 1172D] et nos etiam affectamus. Sed pensatis omnibus circumstantiis, non videmus qualiter hoc ad praesens commode valeat adimpleri propter multiplices causas, quarum aliquas per latorem praesentium magistrum Joannem capellanum tuum imperiali prudentiae intimamus. Rogamus igitur et monemus tuam imperatoriam dignitatem quatenus hoc pro malo non habeas, cum non voluntatis affectus sed necessitatis articulus sit in causa. Verum quod per nos ipsos ad praesens personaliter effici nequit, per aliquem fidelem et providum internuntium poterit adimpleri, qui utriusque reportet ad alterum quantumlibet secretum mentis arcanum. De negotio vero terrae quod dilectus filius S. camerarius noster ex tua nobis parte proposuit, hoc tibi duximus respondendum, [Col. 1173A] ut et tu modum excogites ad tuum et nostrum redundantem honorem, et nos excogitabimus modum ad tuum et nostrum commodum pertinentem.

[Col. 1174A] Datum Laterani, V Idus Octobris, pontificatus nostri anno duodecimo.



APPENDIX AD REGESTA.




[Col. 1173]
PRIMA COLLECTIO DECRETALIUM INNOCENTII III Ex tribus primis Regestorum ejus libris composita a RAINERIO diacono et monacho Pomposiano, nunc primum in lucem edita ex vetustissimo codice ms. S. Theodorici Remensis.
(Baluz. Epist. Innocentii III, t. I, p. 543.)





PRAEFATIO.
[Col. 1173B]

Venerabili viro, scientia et morum honestate praeclaro, domino Jo. Dei gratia sacerdoti et monacho, reverendo domini papae capellano, RAINERIUS diaconus et monachus Pomposianus, post secundos vitae praesentis successus, aeternae felicitatis gaudium obtinere.

Cupientes nonnulli, qui de diversis et ultimis etiam mundi partibus ad apostolicam sedem accedunt, audire sapientiam nostri temporis Salomonis, nec non et multi alii honesti viri atque prudentes, qui nobiscum praesentialiter conversantur, justitias et judicia ipsius in scriptis habere, me vobiscum pariter suis precibus induxerunt ut aliquod temporis spatium aliis occupationibus meis subripiens, in eis ordinandis expenderem et in uno volumine sub certis titulis compilandis. Quorum votis, meae conditionis considerans famulatum, sicut debui, tam devote quam humiliter obedivi, et ad laudem [Col. 1173C] et gloriam nominis ejus, legentiumque profectum, quaeque optima ex registris ejusdem, primi videlicet, secundi, et tertii anni, deflorans in hoc opusculo plenissima, quantum ad decretales et decreta pertinet, auctoritate congessi; licet quaedam, quia diversos in se continens casus, intercidenda duxerim, ut sub competentibus sibi titulis locarentur. Ex sententiis autem et quibusdam epistolis partes illas quae ad jus faciunt duntaxat accipiens, praemissis competenter aptavi; dictumque opusculum, quia plus caeteris institistis ut me, licet aegrotum, vix quiescere permiseritis, et arctioris mihi estis vinculo charitatis astrictus, vobis primo direxi. Titulos autem ejusdem sub uno aspectu locavi, ut ad inquisitionem cujuscunque rei quam continet aliquod videar compendium attulisse.

    I. Si personae divinae proprium nomen possint habere.
    [Col. 1173D] II. Quod sacerdotium majus sit regno.
    III. De primatu apostolicae sedis.
    IV. De electione et qualitate eligendorum.
    V. Ne translatio electorum in episcopos, post confirmationem, praeter assensum Romani pontificis fiat.
    VI Quod metropolitanus ex justa causa potest vices suas in consecratione episcopi suo suffraganeo delegare.
    VII. Ne simplices sacerdotes quae solis episcopis competunt ex consuetudine sibi usurpent.
    [Col. 1174B] VIII. Quod tempus suspensionis a sex mensibus per Lateranense concilium in ecclesiasticis beneficiis conferendis positis suppetat.
    IX. De procurationibus non augmentandis.
    X. De procurationibus legatorum apostolicae sedis.
    XI. De decimis.
    XII. De nuntiis Hospitalariorum cruce falso signatis, et laicis qui officium praedicationis sibi usurpant.
    XIII. De haereticis et eis qui eos receptant.
    XIV. De falsariis.
    XV. De rescriptis et eorum interpretationibus.
    XVI. De abrenuntiatione.
    XVII. De circumventione.
    XVIII. De his quae vi metusve causa geruntur.
    XIX. De licitis et illicitis juramentis.
    XX. De notoriis et canonica purgatione.
    XXI. De inquisitione culparum.
    XXII. Quae probationes in Simonia productae recipiantur.
    [Col. 1174C] XXIII. De testibus ad exceptiones probandas et infamiam alicujus purgandam productis.
    XXIV. De testibus ante litem contestatam productis et appellatione.
    XXV. De crimine usurarum.
    XXVI. De restitutione.
    XXVII. Si quis deficiat in exceptione probanda.
    XXVIII. Quod judiciarius vigor gratis sit omnibus exhibendus.
    XXIX. De sententia et re judicata.
    XXX. De sententia excommunicationis.
    XXXI. De his qui excommunicati ad ecclesiasticos ordines promoventur.
    XXXII. De his qui minores ordines et subdiaconatum vel duos sacros simul recipiunt.
    XXXIII. De clericis qui favorem pugnantibus praestant et homicidiis sponte vel non sponte commissis.
    XXXIV. De his qui ad ecclesiam confugiunt.
    XXXV. Quod monasteria monachorum possint in canonicas [Col. 1174D] regulares converti.
    XXXVI. Si regulares ad saeculares ecclesias possint in praelatos assumi.
    XXXVII. Quod canonici regulares ad religionem Hospitalariorum transire non possint.
    XXXVIII. De voto et habitus susceptione.
    XXXIX. De matrimonio.
    XL. De legitimis filiis.





TITULUS PRIMUS. Si personae divinae proprium nomen possint habere.
[Col. 1175A]


INNOCENTIUS PAPA III PETRO COMPOSTELLANO ARCHIEPISCOPO.

[(1) 1Kb] Apostolicae servitutis officium, quo sapientibus sumus et insipientibus debitores, usque adeo mentem nostram variis occupationibus aggravat, obtundit ingenium, et deprimit intellectum, ut vix consultationibus tuis, praesertim super tam subtili et sublimi materia, nos permiserit respondere. Verum quoniam illius charitatis sinceritas, qua te inter fratres et coepiscopos nostros speciali praerogativa diligimus, non permittit ut quidquam tuae fraternitati negemus quod facturi essemus ad instantiam alicujus, quasi furantes horulas occupationibus ipsis, [Col. 1175B] quae nobis solito plus incumbunt, et otium utcunque captantes, ut non otiose tuas videamur litteras audivisse (quamvis in talibus, juxta verbum apostoli Jacobi admonentis ut cum quis indiget sapientia, postulet a Deo, qui dat omnibus affluenter et non improperat, et dabitur ei, magis recurrendum sit ad orationis suffragium quam ingenium rationis); quod nobis Dominus inspiravit tuis consultationibus respondemus. Credimus igitur haec vocabula: Pater et Filius et Spiritus sanctus, non esse propria, sed communia, tanquam nomina relativa, personas utique appellantia, sed significantia nationes, quamvis ad interrogationem hujusmodi: Quis genuit Filium? Pater respondeatur; quia secundum theologicam disciplinam, per hanc interrogationem de propria [Col. 1175C] qualitate non quaeritur, sed de personali proprietate. Unde cum quaeritur quis genuit Filium, Pater congrue respondetur; quia utique nomen personarum Patrem appellat, sed significat notionem quae Patris personam distinguit. Habent enim singulae facultates proprias rationes, nec in eis in uno modo significant nomina semper et verba, sicut tua fraternitas non ignorat: quae non solum est in his sufficienter instructa, verum etiam alios sufficienter instruxit. Utrum autem personae divinae proprium nomen possint habere quaesivisti. Porro cum in persona divina non sit nisi relatio vel essentia, si persona divina proprium nomen haberet, illud utique relationem vel essentiam designaret. Si relationem, [Col. 1175D] esset igitur relativum. Non ergo proprium, cum relativum proprium esse non possit. Si autem essentiam, esset ergo essentiale. Quocirca proprium non existeret, cum essentiale sit tribus commune. Sic ergo videtur quod nec persona nec natura divina proprium nomen possit habere. Sed cum proprium sit pronominis pro proprio nomine poni, et tam persona quam natura divina pronomine designetur, persona cum dicitur: Ego hodie genui te (Psal. II); natura, cum dicitur: Ego sum qui sum (Exod. III); profecto videtur quod proprium nomen possit habere, cum sit etiam res discreta. Ego vero solebam concedere, quando scholasticis studiis incumbebam, quod tam persona quam natura [Col. 1176A] divina proprium nomen poterat habuisse. Nam eadem res, sive negotio sive natura dicatur, diversis modis significatur in Deo, nunc absolute, nunc respective. Sicut enim natura divina respective significatur hoc nomine: Dominus, sic notio relativa significaretur absolute nomine proprio, non tanquam personalis relatio, sed tanquam proprietas singularis. Illud itaque nomen proprium significaret quidem relationem, non tamen existeret relativum; quia non eam significaret respective, sed absolute. Si tamen dicatur quod nulla proprietas est in persona divina quae non sit notio relativa, quod plerique non dicunt, asserentes praeter relationes alias in personis divinis existere notiones, qui super hoc facilius responderent. Similis autem quaestio potest de hoc [Col. 1176B] nomine, persona, moveri, secundum quod supponit hypostasim, non usiam. Sed simili quaestioni similis est solutio adhibenda. Porro cum tres dicantur esse notiones in Patre, videlicet innascibilitas, paternitas, inspiratio, non absurde posset inquiri quaenam illarum significaret proprium nomen Patris quasi propria qualitate. Si tamen unam significaret earum, quae non potius aliquam quae est illa, cur etiam magis unam quam aliam, et utrum quamlibet significaret earum. Hujus autem quaestionis solutio pendet ex illa veteri quaestione qua dicitur utrum personales proprietates sint ipsae personae, utrumve tres tantum proprietates sint in tribus personis, aut etiam utrumque vel plures; et secundum diversitatem opinionum diversis modis haec quaestio solvetur. [Col. 1176C] Proprium quoque nomen essentiae commune foret ad tria nomina propria personarum ab invicem remotiva, quia naturam rei natura nominis sequeretur, quae res cum ipsa sit singularis, est tamen tribus personis communis.

Quaesisti praeterea utrum proprium nomen filii conveniret homini qui est Christus, et utrum possit proprium nomen hominis illius inveniri, quasi datum ab ejus propria qualitate, quae locum accidentis tenere videtur in Christo, cum et sine ipsa quandoque fuerit et cum ipsa, quamvis accidens vere non sit, cum ad quid soleat responderi, utrum etiam unum proprium nomen secundum unam naturam, et alterum secundum alteram, et tertium forte secundum [Col. 1176D] utramque posset habere. Sed hujus quaestionis solutio maxime pendet ex illa difficili quaestione qua dicitur quid praedicet hoc nomen, homo, de Christo. Nam secundum illos qui dicunt quod ipsum de illo praedicat habitum, non posset proprium nomen habere quasi datum ex propria qualitate, cum secundum eorum sententiam ex anima et carne Christi nulla constet substantia vel persona, nec magis posset inveniri proprium nomen illius quod aequipolleret huic tertio: Iste homo, quam isti tertio, Hic humanatus, cum secundum eos alterum sit alterius aequipollens. Porro secundum illos qui dicunt quod hoc nomen, homo, de Christo praedicat speciem, ita quod Christus est duo, unum aeternum [Col. 1177A] secundum divinam naturam, et aliud temporale secundum humanam, facile potest nomen illius hominis inveniri, nec esset super hoc difficile respondere. Caeterum illi qui dicunt quod hoc nomen, homo, de Christo revera secundum speciem praedicatur, ipse tamen Christus est unum solum, quia Verbum non hominem sed humanitatem assumpsit ut esset homo, difficilius huic quaestioni respondent. Unde posito quod hoc nomen, Jesus, sit proprium nomen illius hominis impositum ei ex sua propria qualitate, ut aequipolleat huic tertio, iste homo, coguntur concedere quod Jesus ab aeterno fuit Deus, non tamen dictus ab aeterno fuit Jesus. Et licet hoc nomen, Jesus, non sit accidentale, dicitur tamen ad similitudinem accidentis, quia natura nominis naturam [Col. 1177B] rei, sicut praediximus imitatur. Unde licet illa propria qualitas substantialis sit Christo, qui tamen Christus aliquando fuit cum illa, et aliquando sine illa, oportet in multis de illa tanquam esset accidentalis proprietas responderi. Posito igitur, gratia disputandi, nos ante tempus Incarnationis existere, cogimur quidem concedere quod Jesus erit et est, non tamen Jesus est et erit, neque Jesus est vel non est, sed non Jesus est. Nam hoc nomen, Jesus, supponit personam Filii, quae semper est, ut aeterna, et circa illam significat propriam hominis qualitatem, quae non semper existit, ut res temporalis. Et ideo ratione personae suppositae, quae semper existit, haec propositio non est vera: Jesus non est. Sed et ratione significatae qualitatis, quae nondum existit, [Col. 1177C] haec similiter non est vera, Jesus est. Hanc tamen concedimus, non Jesus est, quia negatio praecedens exstinguit, secundum interposita separat. Et ideo concedimus exstincturam, sed separativam negamus. Nec est haec propositio quasi vel positiva falsi, nugatoria, vel incongrua, Jesus est vel non est, sicut nec ista, Antichristus est vel non est, cum id proprii nominis proprietas non sustineat. De Antichristo tamen concedimus quod Antichristus non est. Sed de Jesu omnino negamus, cum persona quae supponitur illo nomine sit, etsi proprietas quae significatur illo nomine non existat. Verum haec quaestio valde difficilis est, et inter theologicas quaestiones magis est disputabilis, hinc inde copiosas habens [Col. 1177D] et validas rationes; de qua non est ad praesens amplius prosequendum, cum nec de illa principaliter sit quaesitum. Licet autem hoc nomen, Jesus, secundum interpretationem ipsius videatur impositum ab effectu, quod angelus ostendit, cum ait: Ipse enim salvum faciet populum suum a peccatis eorum (Matth. I), quia tamen evangelista testatur quod post dies octo, cum circumcideretur puer, vocatum est nomen ejus Jesus, quando solebat proprium nomen imponi, negari non debet quin ipsum sit proprium nomen illius, datum nihilominus ex propria qualitate, quod inveniri potest in multis exemplis circa liberales etiam facultates. Porro secundum naturam divinam filius proprium nomen non habet, nisi forsan haberet proprium nomen naturae; quod non [Col. 1178A] esset proprium nomen personae, cum ipsum tribus personis univoce conveniret. Sed in divina natura posset habere proprium nomen personae, quod non significaret naturam, sed, ut praedictum est, notionem quasi propriam qualitatem. Et per hoc noveris quaestionem illam esse solutam, utrum videlicet unum nomen secundum unam naturam, et alterum secundum alteram, et tertium secundum utramque, possit habere; licet hoc nomen, Emmanuel, quod interpretatur nobiscum Deus, secundum utramque naturam ei competere videatur. Sed hujusmodi nomina non tam pro impositione nominis improprii dici videntur quam pro appellatione vel interpretatione quae nulli alii conveniret. Sicut autem plerisque videtur quod res extrapraedicamentales proprias qualitates [Col. 1178B] non habent, quibus tamen plerumque propria nomina imponuntur, praesertim illi qui negant formas formis inesse, sic forsan et personae divinae propria nomina possent habere quae distincte quidem et discrete appellarent ipsas personas, sed non significarent in eis proprias qualitates. Haec ergo tibi scholastico more respondemus. Sed si oporteat nos more apostolico respondere, simplicius quidem sed cautius respondemus, quod humana mortalitas proprium nomen secundum proprietatem ipsius quod videlicet certum et determinatum tum exprimeret intellectum, non posse imponere Deo sive personae sive naturae divinae, cum Deus tanquam incomprehensibilis et immensus non possit in hac mortali vita certa determinatione vel determinata [Col. 1178C] certitudine comprehendi, cum quid non sit possit intelligi, sed quid sit non possit agnosci: sicut ipse dicit de se: Non me videbit homo et vivet (Exod. XXXIII). Et Joannes inquit de illo: Deum nemo vidit unquam (Joan. I), quod non de corporali sed de intellectuali visione debet intelligi, cum nec in hac vita mortali nec in illa vita perenni Deus corporaliter videatur, quia non est corpus sed spiritus. Inhabitat enim lucem inaccessibilem. Et ideo investigator majestatis opprimetur a gloria, quantum accedit ad cor altum. et exaltabitur Deus. Quod bene significatum est Moysi, qui stans in petra vidit posteriora Domini transeuntis. Quia sicut homo visus a tergo scitur utique quod sit homo, sed [Col. 1178D] quis homo nescitur, ita quidem quod Deus sit modo scimus, sed quid Deus sit ignoramus. Unde cum requisitus esset a Moyse quod est nomen ejus, respondit: Ego sum qui sum. Sic dices filiis Israel: Qui est misit me ad vos. Hoc mihi nomen est in aeternum (Exod. III), non propriam sed communem appellationem respondens, quae tamen convenit ei soli secundum proprium vel appropriatum potius intellectum, qui solus essentialiter est, cui non est aliud esse quam quod est ipse. Non enim meminimus nos in divina Scriptura proprium nomen Dei legisse, nisi proprium forte dicatur quia non convenit alteri, juxta quem modum Deus proprium nomen habet, quod videlicet convenit ei soli, ut hoc nomen, Adonay, quod ipse se dicit Abraham, [Col. 1179A] Isaac et Jacob minime indicasse. Comprehensores autem, qui Deum facie ad faciem contemplantur, nominum significatione non indigent, quia rem ipsam pleno per se conspiciunt intellectu, cognoscentes sicut et cogniti sunt, non per verbum humanum instructi, sed per verbum divinum edocti, nec excitati per vocem, sed certificati per speciem, illa videlicet intellectuali specie visionis de qua Filius inquit ad Patrem: Haec est vita aeterna, ut cognoscant te solum verum Deum et quem misisti Jesum Christum (Joan. XVII). Quia igitur illud necesse non fuit, et nobis utile non fuisset, ideo propria nomina divinae non sunt imposita majestati; sed cum pronomina de illa dicuntur, magis profecto dicuntur ad discretionem alterius quam ad determinationem [Col. 1179B] ipsius; cum juxta sapientiam cujusdam sapientis verior sit de coelo negatio quam affirmatio. Sugas igitur mel de petra et oleum de saxo durissimo, semper habens nostri memoriam in tuis orationibus apud Deum.



TITULUS II. Quod sacerdotium majus sit regno.



IDEM NUNTIIS DUCIS PHILIPPI.

In Genesi legimus quod Melchisedech fuit rex et sacerdos, sed rex Salem, et sacerdos Altissimi, civitatis videlicet rex, et Divinitatis sacerdos. Sane si distat inter civitatem et divinitatem, distat utique inter regem et sacerdotem. Nam etsi Melchisedech in figuram Christi praecesserit, quod habet [Col. 1179C] in vestimento et in femore suo scriptum: Rex regum et Dominus dominantium, sacerdos in aeternum secundum ordinem Melchisedech (Psal. CIX), ad notandum concordiam quae inter regnum et sacerdotium debet existere, propter quod et ipse Christus secundum naturam carnis assumptae de stirpe regali pariter et sacerdotali descendit, ad notandum tamen praeeminentiam quam sacerdotium habet ad regnum, cum Abraham rediret a caede regum, dedit Melchisedech ex omnibus decimas, qui benedixit ei proferens panem et vinum. Erat enim sacerdos Altissimi. Dignior autem est qui decimas recipit quam qui tribuit, et minor qui benedicitur quam qui benedicit, juxta quod probat Apostolus, qui de hoc ipso loquitur dicens: Sine ulla contradictione minus a meliore [Col. 1179D] benedicitur (Hebr. VII). Qui volens ostendere sacerdotium evangelicum dignius esse Levitico, probat illud per hoc quod Levi fuit in lumbis Abrahae decimatus quando Abraham dedit decimam Melchisedech quasi minor majori. Licet autem tam reges quam sacerdotes ungantur ex lege divina, reges tamen unguntur a sacerdotibus, non sacerdotes a regibus. Minor est autem qui ungitur quam qui ungit, et dignior est ungens quam unctus. Propter quod et ipse Christus, cui dictum est per Prophetam: Unxit te Deus, Deus tuus, oleo laetitiae prae consortibus tuis (Psal. XLIV), Patrem ungentem asserit se uncto majorem. Pater, inquit, major me est (Joan. XIV). Nam Pater est ungens secundum quod Deus, Filius autem est unctus in quantum est homo. Qui cum in [Col. 1180A] forma Dei esset, non rapinam arbitratus est esse se aequalem Deo, sed se exinavit formam servi accipiens, in similitudinem hominum factus, et habitu inventus ut homo. Hinc est quod Deus sacerdotes vocavit deos, reges autem principes appellavit. Diis, inquit, non detrahes, et principi populi tui non maledices (Exod. XXII). Et servo qui maluerit remanere cum domino dicit ut offerat eum diis, id est sacerdotibus, et perforabit aurem ejus subula, et erit ei servus in saeculum. Sed et propter dignitatem officii sacerdos angelus appellatur, dicente Domino per prophetam: Labia sacerdotis custodiunt scientiam, et legem requires ex ore ejus, quia angelus Dei est (Malach. II). Dictum est etiam, non a quolibet, sed a Deo, non cuilibet, sed prophetae, non utique [Col. 1180B] de semine regio, sed de sacerdotibus qui erant in Anathot: Constitui te super gentes et regna, ut evellas et destruas, aedifices et plantes (Jer. I). Simile dicitur Petro, sed excellentius. Tu es, inquit, Petrus, et super hanc petram aedificabo Ecclesiam meam; et: Quodcunque ligaveris super terram erit ligatum et in coelis, et quodcunque solveris super terram, erit solutum et in coelis (Matth. XVI). Illi dictum est: Constitui te super gentes et regna. Isti dictum est: Tu es Petrus, etc. Illi dictum est: Evellas, etc. Isti dicitur: Quodcunque ligaveris, etc. Et quodcunque solveris, etc. Illi dictum est: Ne timeas a facie eorum; quia ego tecum sum, ut eruam te (Jer. I). Isti dicitur: Portae inferi non praevalebunt adversus eam (Matth. XVI). Principibus datur potestas in terris, sacerdotibus [Col. 1180C] autem potestas tribuitur et in coelis. Illis solummodo super corpora, istis etiam super animas. Unde quanto dignior est anima corpore, tanto dignius est sacerdotium quam sit regnum. Petro legitur vas ostensum quatuor linteis submissum de coelo, in quo continebantur omnia animantia, volatilia, quadrupedia et reptilia, munda pariter et immunda; et dictum est ei: Macta et manduca (Act. X). Macta vitia et manduca virtutes. Macta errorem et manduca fidem, quasi evellas, aedifices, et plantes; quia singuli singulas habent provincias, et singuli reges singula regna. Sed Petrus, sicut plenitudine, sic et latitudine, praeeminet uviversis; quia vicarius est ejus cujus est terra et plenitudo ejus, orbis terrarum et universi [Col. 1180D] qui habitant in ea. Porro sicut sacerdotium dignitate praecellit, sic et antiquitate praecedit. Utrumque, tam regnum quam sacerdotium, constitutum fuit in populo Dei; sed sacerdotium per ordinationem divinam, regnum autem per extorsionem humanam. De sacerdotio namque praecepit Dominus Moysi; Applica, inquit, ad me Aaron fratrem tuum et filios ejus de medio filiorum Israel, ut sacerdotio fungantur (Exod. XXVIII). De regno vero dicit Dominus Samueli: Audi vocem populi petentis regem. Non enim te abjecerunt, sed me, ne regnem super eos (I Reg. VIII). Verum inter Moysem et Samuelem, inter Aaron primum sacerdotem et Saulem primum regem, fuerunt tempora judicum, in quibus multi anni fluxerunt. Ne quis autem objiciat [Col. 1181A] quod etsi sacerdotium praecesserit regnum in populo Judaeorum, regnum tamen praecessit sacerdotium in populo gentium (nam Belus coepit primo regnare super Assyrios post turrem Babel et divisionem linguarum tempore Saruch proavi Abrahae, cui Ninus filius ejus successit in regnum, qui civitatem magnam construxit, quam a suo nomine Ninivem appellavit. Sed et de Nemrod dicit Scriptura quod principium regni ejus existit Babylon), respondemus profecto, secundum fidem historiae, quod et hos praecessit Noe, qui fuit rector arcae, quasi sacerdos Ecclesiae. Sed ne figuram pro veritate mendicare videamur, proponamus in medium quod Moyses de illo testatur: Aedificavit, inquit, Noe altare Domino, et obtulit holocaustum super altare [Col. 1181B] (Gen. VIII). Sem quoque primogenitus ejus dicitur fuisse sacerdos, quem Judaei tradunt fuisse Melchisedech et vixisse usque ad tempora Abrahae. De Cain quoque natus est Enoch, qui primus civitatem aedificavit. Sed de Seth natus est Enos, qui coepit nomen Domini invocare. Sed utrumque praecessit Abel, qui obtulit de primogenitis gregis sui et de adipibus eorum munera Domino; et respexit Dominus ad Abel et ad munera ejus. Verum in regno et sacerdotio non solum causam institutionis sed et ordinem processus notare debemus. Contra utrumque siquidem in principio motum est scandalum et suscitatum est schisma. Contra sacerdotium Aaron schisma moverunt Chore, Dathan, et Abiron, cum complicibus suis; sed statim eos ultio divina [Col. 1181C] damnavit, quia quosdam ignis, alios terra vivos absorbuit. Contra regnum autem Saulis schisma movit David, non tamen temeritate propria, sed auctoritate divina: qui licet diu fuerit Saulis persecutionem perpessus, demum tamen praevaluit, quia manus Domini erat cum illo. Quid est hoc quod schisma contra sacerdotium non praevaluit, sed succubuit, schisma vero motum contra regem non succubuit, sed praevaluit? Magnae rei magnum est sacramentum, et forsitan instantis temporis est parabola. Sed aliud intendere videamus. Dicamus quod ideo schisma contra sacerdotium non praevaluit, quia sacerdotium institutum fuit per ordinationem divinam; schisma vero praevaluit contra [Col. 1181D] regem, quia regnum fuit exortum ad petitionem humanam. Sacra vero Scriptura docente didicimus quia non est sapientia, non est consilium contra Deum. Caeterum tempore procedente divisum est simul regnum et sacerdotium. Nam post obitum Salomonis divisum est regnum, et duae tribus solummodo Roboam adhaeserunt. Caeterae vero tribus secutae sunt Jeroboam. Sed qui pauciores obtinuit, ipse habuit Jerusalem sedem regiam, templum et sacerdotium. Reliqua autem, quoniam his omnibus caruit, etsi plures haberet, sicut regnum divisit, voluit etiam dividere sacerdotium; et fecit duos vitulos aureos, quorum unum in Dan, alterum [Col. 1182A] in Bethel, fanumque construxit et aedificavit altare, constituens sacerdotes non de levitis. Venit propheta in sermone Domini, et Jeroboam stante super altare et thus jaciente, inter caetera dixit: Hoc erit signum quod locutus est Dominus. Ecce altare scindetur, et effundetur cinis qui est in eo (III Reg. XIII). Quod cum rex audisset, extendit manum, et ait: Apprehendite eum (ibid.). Et exaruit manus ejus, quam extenderat contra ipsum. Altare quoque scissum est, et effusus est cinis. Ecce statim a Deo vindicatum est schisma contra sacerdotium suscitatum, divisio vero regni permansit inter Judaeam et Israel usque ad transmigrationem et captivitatem Judaicam. Porro quod accidit in veteri testamento, contigit in novo. Et ne longe [Col. 1182B] petantur exempla, divisum est simul regnum et sacerdotium tempore Innocentii papae et regis Lotharii. Contra Innocentium intrusus est Anacletus, contra Lotharium vero Conradus. Sed praevaluit uterque Catholicus, Innocentius videlicet et Lotharius, quoniam Innocentius coronavit Lotharium, et succubuit uterque schismaticus, Anacletus videlicet et Conradus, quia veritas praejudicat falsitati. Deinde schisma divisit Ecclesiam tempore Alexandri et imperium in unitate permansit tempore Frederici. Sed idem imperator, non ut defensor, sed ut persecutor Ecclesiae, schisma fovit et favit schismaticis. Porro schisma periit cum schismaticis, et fomentum cum fautoribus est confusum. Nunc autem Ecclesia per Dei gratiam in unitate consistit, et imperium [Col. 1182C] peccatis exigentibus est divisum. Verum Ecclesia non sic illi retribuit quemadmodum illud Ecclesiae, quia super ejus divisione condolet et compatitur, pro eo maxime quod principes ejus maculam posuerunt in gloriam et infamiam in honorem, libertatem et dignitatem ipsius pariter confundentes. Verum ad apostolicam sedem jampridem fuerat recurrendum, ad quam negotium istud principaliter et finaliter dignoscitur pertinere; principaliter, quia ipsa transtulit imperium ab Oriente in Occidentem; finaliter, quia ipsa concedit coronam imperii.



IDEM ALEXIO CONSTANTINOPOLIS IMPERATORI.

[(2) 1Kb] Solitae benignitatis affectu recepimus litteras quas per dilectum filium J. archidiaconum Durachii, [Col. 1182D] virum providum et fidelem, imperialis nobis excellentia destinavit, per quas intelleximus quod litterae quas per dilectum filium J. capellanum nostrum tunc apostolicae sedis legatum tibi transmisimus, imperio tuo praesentatae fuerant et perlectae. Mirata est imperialis sublimitas, sicut per easdem litteras nobis intimasti, quod te visi fuimus aliquantulum increpare, licet non increpandi animo sed affectu potius commovendi quod scripsimus meminerimus nos scripsisse. Huic autem tuae admirationi non causam sed occasionem praebuit, sicut ex eisdem conjecimus litteris, quod legisti beatum Petrum apostolorum principem sic scripsisse: Subjecti estote omni [Col. 1183A] humanae creaturae propter Deum, sive regi tanquam praecellenti, sive ducibus tanquam a Deo missis ad vindictam malefactorum, laudem vero bonorum (I Petr. II). Volens enim, de quo nos rationabilius admiramur, imperatoria celsitudo per haec et alia quae induxit imperium sacerdotio dignitate ac potestate praeferre, ex auctoritate praemissa triplex trahere voluit argumentum: primum ex eo quod legitur, subjecti estote, secundum ex eo quod sequitur, regi tanquam praecellenti, tertium ex eo quod est subsequenter adjunctum, ad vindictam malefactorum, laudem vero bonorum. Per primum subesse sacerdotium, per secundum imperium praeeminere, per tertium imperatores tam in sacerdotes quam in laicos jurisdictionem, imo etiam gladii potestatem [Col. 1183B] accepisse praesumens. Cum enim et boni quidam sint sacerdotes, et quidam eorum malefactores existant, is qui secundum Apostolum gladium portat ad vindictam malefactorum, laudem vero bonorum, in malefacientes presbyteros excessus praesumptos ultore potest gladio vindicare, cum inter presbyteros et alios apostolus non distinguat. Verum si et personam loquentis et eorum ad quos loquebatur ac vim locutionis diligentius attendisses, scribentis non expressisses taliter intellectum. Scribebat enim apostolus subditis suis, et eos ad humilitatis meritum provocabat. Si enim per id quod dixit subjecti estote, sacerdotio imponere voluit jugum subjectionis et eis auctoritatem praelationis conferre quibus [Col. 1183C] eos subjectos esse monebat, sequitur ex hoc quod etiam servus quilibet in sacerdotes imperium accepisset, cum dicatur omni humanae creaturae. Quod autem sequitur: regi tanquam praecellenti, non negamus quin praecellat in temporalibus imperator, illis duntaxat qui ab eo recipiunt temporalia. Sed pontifex in spiritualibus antecellit, quae tanto sunt temporalibus digniora quanto corpori est anima praeferenda. Licet nec simpliciter dictum fuerit, subjecti estote, sed additum propter Deum; nec pure scriptum sit: regi praecellenti, sed interpositum forsitan non sine causa sit tanquam. Quod autem sequitur: ad vindictam malefactorum, laudem vero bonorum, intelligendum non est quod rex vel imperator super omnes, et bonos et malos, gladii potestatem [Col. 1183D] acceperit, sed in eos solummodo qui utentes gladio, ejus sunt jurisdictioni commissi, juxta quod Veritas ait: Omnes qui acceperint gladium, gladio peribunt (Matth. XXVI). Non enim potest aut debet quisquam servum alterius judicare, cum servus suo domino, secundum Apostolum, stet aut cadat. Ad id etiam induxisti quod, licet Moyses et Aaron secundum carnem fratres exstiterint, Moyses tamen princeps populi, et Aaron sacerdotii potestate praeerat, et Jesus successor ipsius imperium in sacerdotes accepit. David quoque rex Abiathar pontifici praeeminebat. Caeterum licet Moyses dux populi fuerit, fuit etiam et sacerdos, qui Aaron in sacerdotem [Col. 1184A] unxit, et cui propheta sacerdotium recognoscens: Moyses, inquit, et Aaron in sacerdotibus ejus (Levit. VII). Quod vero de Jesu, id est Josue, ad commendandam praelationem ejus scripsisti, magis secundum spiritum quam litteram debet intelligi, quia, secundum Apostolum, Littera occidit, spiritus autem vivificat (II Cor. III), pro eo quod ipse veri Jesu figuram expressit, qui populum suum in terram promissionis induxit. David etiam, quamvis diadema regium obtineret, Abiathar sacerdoti non tam ex dignitate regia quam auctoritate prophetica imperabat. Verum quidquid olim fuerit in veteri testamento, nunc aliud est in novo, ex quo Christus factus est sacerdos in aeternum secundum ordinem Melchisedech, qui se non ut rex, sed ut sacerdos [Col. 1184B] in ara crucis obtulit Deo Patri, per quam genus redemit humanum, circa illum praecipue qui successor est apostoli Petri et vicarius Jesu Christi. Potuisses autem praerogativam sacerdotii ex eo intelligere potius quod dictum est, non a quolibet, sed a Deo, non regi, sed sacerdoti, nec de regia stirpe, sed de sacerdotali prosapia descendenti, de sacerdotibus videlicet qui erant in Anathot: Ecce constitui te super gentes et regna, ut evellas et dissipes, aedifices et plantes (Jer. I). Dictum est etiam in lege divina: Diis non detrahes, et principem populi tui non maledices (Exod. XXII), quae sacerdotes regibus anteponens, istos deos et illos principes appellavit. Praeterea nosse debueras quod fecit Deus duo magna luminaria in firmamento coeli, luminare majus [Col. 1184C] ut praeesset diei, et luminare minus ut praeesset nocti, utrumque magnum, sed alterum majus, quia nomine coeli designatur Ecclesia, juxta quod Veritas ait: Simile est regnum coelorum homini patrifamilias, qui summo mane conduxit operarios in vineam suam (Matth. XX). Per diem vero spiritualis accipitur, et per noctem carnalis, secundum propheticum testimonium: Dies diei eructat verbum, et nox nocti judicat scientiam (Psal. XVIII). Ad firmamentum igitur coeli, hoc est universalis Ecclesiae, fecit Deus duo luminaria magna, id est duas magnas instituit dignitates, quae sunt pontificalis auctoritas et regalis potestas. Sed illa quae praeest diebus, id est spiritualibus, major est; quae vero noctibus, id est carnalibus, minor; [Col. 1184D] ut quanta est inter solem et lunam, tanta inter pontifices et reges differentia cognoscatur [(3) 1Kb] . Hoc autem si prudenter attenderet imperatoria celsitudo, non faceret aut permitteret venerabilem fratrem patriarcham Constantinopolitanum, magnum quidem et honorabile membrum Ecclesiae, juxta scabellum pedum suorum in sinistra parte sedere, cum alii reges et principes archiepiscopis et episcopis suis, sicut debent, reverenter assurgant et eis juxta se honorabilem sedem assignent. Nam et piissimus Constantinus quantum honoris exhibuerit sacerdotibus, tua, sicut credimus, prudentia non ignorat. Nos autem, etsi non increpando scripserimus, potuissemus [Col. 1185A] tamen rationabilius increpare, cum beatus Paulus apostolus episcopum instruens ad Timotheum scripsisse legatur: Praedica verbum, insta opportune importune, argue, obsecra, increpa in omni patientia et doctrina (II Tim. IV). Non enim os nostrum debet esse ligatum, sed patere debet ad omnes, ne secundum prophetam simus canes muti non valentes latrare. Unde correctio nostra tibi non debuit esse molesta, sed magis accepta; quia pater filium quem diligit corripit, et Deus quos amat arguit et castigat. Debitum igitur pastoralis officii exsequimur cum obsecramus, arguimus, increpamus, et non solum alios, sed imperatores et reges opportune et importune ad ea studeamus inducere quae divinae sunt placita majestati. Nobis enim in beato Petro [Col. 1185B] sunt oves Christi commissae, dicente Domino: Pasce oves meas (Joan. XXI), non distinguens inter has oves et alias, ut alienum a suo demonstraret ovili qui Petrum et successores ipsius magistros non recognosceret et pastores. Ut illud tanquam notissimum omittamus quod Dominus inquit ad Petrum et in Petro dixit ad successores ipsius: Quodcunque ligaveris super terram, etc. (Matth. XVI), nil excipiens qui dixit: Quodcunque. Verum his diutius insistere nolumus, ne vel contendere videamur vel in hujusmodi delectari, cum si gloriari expediat, non in honore sed onere, non in magnitudine sed sollicitudine sit potius gloriandum, cum et Apostolus in infirmitatibus glorietur. Novimus esse scriptum: Omnis qui se exaltat humiliabitur, etc. (Luc. XVIII.) [Col. 1185C] Et iterum: Quanto major es, humilia te in omnibus (Eccli. III). Et alibi: Deus superbis resistit, humilibus dat gloriam (Jacob. IV). Propter quod exaltationem nostram in humilitate ponimus, et humilitatem nostram exaltationem maximam reputamus. Unde etiam servos, non solum Dei, sed et servorum Dei nos esse scribimus et fatemur, et tam sapientibus quam insipientibus secundum Apostolum debitores. Utrum autem imperatoriam excellentiam ad bonum et utile per litteras nostras duxerimus invitandam, utrum justa tibi suggesserimus et honesta, tua celsitudo discernat, cum nonnisi ad unitatem Ecclesiae ac terrae Hierosolymitanae subsidium nos te meminerimus invitasse. Inspiret igitur menti tuae is qui [Col. 1185D] ubi vult spirat, et qui habet corda principum in manu sua, ut consiliis nostris et monitis acquiescas et id agas quod ad honorem divini nominis et Christianae religionis augmentum et salutem animae tuae merito deceat provenire. Nos autem, quidquid tu egeris, quod expedire noverimus faciemus. Utinam autem illum egregium praedecessorem tuum inclytae recordationis Manuelem imperatorem satageres in devotione sedis apostolicae verbis et operibus melius imitari, ut per ejus auxilium et consilium, sicut illi, sic tibi et imperio tuo melius proveniret, saltem amodo supplens quod hactenus neglexisti. Praedictus autem archidiaconus quod a nobis audivit excellentiae tuae poterit fideliter intimare.



IDEM NOBILIBUS VIRIS ACERBO PRIORI ET ALIIS RECTORIBUS TUSCIAE ET DUCATUS.
[Col. 1186A]

[(4) 1Kb] Sicut universitatis conditor Deus duo magna luminaria in firmamento coeli constituit, luminare majus ut praeesset diei, et luminare minus ut praeesset nocti, sic ad firmamentum universalis Ecclesiae, quae coeli nomine nuncupatur, duas magnas instituit dignitates majorem: quae quasi diebus animabus praeesset, et minorem, quae quasi noctibus praeesset corporibus, quae sunt pontificalis auctoritas et regalis potestas. Porro sicut luna lumen suum a sole sortitur, quae revera minor est illo quantitate simul et qualitate, situ pariter et effectu, sic regalis potestas ab auctoritate pontificali suae sortitur dignitatis splendorem; cujus conspectui [Col. 1186B] quanto magis inhaeret, tanto majori lumine decoratur, et quo plus ab ejus elongatur aspectu, eo plus deficit in splendore. Utraque vero potestas sui primatus sedem in Italia meruit obtinere, quae dispositione divina super universas provincias obtinuit principatum. Et ideo licet ad universas provincias nostrae provisionis aciem extendere debeamus, specialiter tamen Italiae paterna nos convenit sollicitudine providere, in qua Christianae religionis fundamentum existit, et per apostolicae sedis primatum sacerdotii simul et regni praeeminet principatus.



TITULUS III. De primatu sedis apostolicae.



IDEM PATRIARCHAE CONSTANTINOPOLITANO.

[Col. 1186C] [(5) 1Kb] Apostolicae sedis primatus, quem non homo sed Deus, imo verius Deus homo constituit, multis quidem et evangelicis et apostolicis testimoniis comprobatur, a quibus postmodum constitutiones canonicae processerunt, concorditer asserentes sacrosanctam Romanam Ecclesiam in beato Petro apostolorum principe consecratam quasi magistram et matrem caeteris praeeminere. Hic enim cum interroganti Domino quem homines dicerent esse Filium hominis, aliis opiniones referentibus aliorum, ipse, velut verus inter caeteros primus, eum esse Christum Dei vivi Filium respondisset, audire promeruit: Tu es Petrus, et super hanc petram aedificabo Ecclesiam meam (Matth. XVI); et post pauca: Tibi dabo claves regni [Col. 1186D] coelorum (ibid.). Nam licet primum et praecipuum Ecclesiae fundamentum sit unigenitus Dei Filius Jesus Christus, juxta quod dicit Apostolus: Quia fundamentum positum est praeter quod aliud poni non potest, quod est Christus Jesus (I Cor. III), secundum tamen et secundarium Ecclesiae fundamentum est Petrus, etsi non tempore primus, auctoritate tamen praecipuus inter caeteros; de quibus Paulus inquit apostolus: Jam non estis hospites et advenae, sed estis cives sanctorum et domestici Dei, superaedificati super fundamentum apostolorum et prophetarum, ipso summo angulari lapide Christo Jesu (Ephes. II). Quos et fundamenta esse in montibus sanctis David propheta testatur. Hujus etiam primatum Veritas [Col. 1187A] per se ipsam expressit, cum inquit ad cum: Tu vocaberis Cephas (Joan. I), quod etsi Petrus interpretatur, caput tamen exponitur; ut sicut caput inter caetera membra corporis, velut in quo viget plenitudo sensuum, obtinet principatum, sic Petrus inter apostolos, et successores ipsius inter universos Ecclesiarum praelatos, praerogativa praecelleret dignitatis; vocatis sic caeteris in partem sollicitudinis ut nihil ei de potestatis plenitudine deperiret. Huic Dominus oves suas pascendas vocabulo tertio repetito commisit; ut alienus a grege Dominico censeretur qui eum etiam in successoribus suis noluerit habere pastorem. Non enim inter has oves et illas distinxit, sed simpliciter inquit: Pasce oves meas (Joan. XXI), ut omnes omnino intelligantur ei esse [Col. 1187B] commissae. Jacobus enim frater Domini, qui videbatur columna esse, Hierosolyma sola contentus, ut ibi semen fratris praemortui suscitaret ubi fuerat crucifixus, Petro non solum universam Ecclesiam sed totum reliquit saeculum gubernandum. Quod ex eo etiam evidenter apparet, quia cum Dominus apparuisset in littore discipulis navigantibus, sciens Petrus quod Dominus esset, se misit in mare, et aliis navigio venientibus, ipse sine beneficio navis ad Dominum festinavit. Cum enim mare mundum designet juxta verbum Psalmistae dicentis: Hoc mare magnum et spatiosum, illic reptilia quorum non est numerus (Psal. CIII), per hoc quod Petrus se misit in mare, privilegium expressit pontificii singularis, per quod universum orbem susceperat gubernandum; [Col. 1187C] caeteris apostolis vehiculo navis contentis, cum nulli eorum universus fuerit orbis commissus, sed singulis singulae provinciae vel Ecclesiae potius deputatae. Iterum etiam, ut se unicum Christi vicarium designaret, ad Dominum super aquas mirabiliter ambulantem et ipse super aquas maris mirabiliter ambulavit. Nam cum aquae multae sint populi multi, congregationes aquarum sint maria, per hoc quod Petrus super aquas maris incessit, super universos populos se potestatem accepisse monstravit. Pro eo Dominus se orasse fatetur inquiens in articulo passionis: Ego pro te rogavi, Petre, ut non deficiat fides tua. Et tu aliquando conversus confirma fratres tuos (Luc. XXII); ex hoc innuens [Col. 1187D] manifeste quod successores ipsius a fide catholica nullo unquam tempore deviarent, sed revocarent magis alios, et confirmarent etiam haesitantes; per hoc sic ei confirmandi alios potestatem indulgens ut aliis necessitatem imponeret obsequendi. Quod et tunc Petrus agere coepit cum quibusdam ex discipulis abeuntibus retro, et Durus est hic sermo (Joan. VI) dicentibus, cum dixisset Jesus ad duodecim: Nunquid et vos vultis abire (ibid.), solus ipse respondit pro caeteris: Domine, ad quem ibimus? verba vitae aeternae habes, etc. (Ibid.) Huic praeterea dictum in Evangelio et audisti saepius et legisti: Quodcunque ligaveris super terram, etc. (Matth. XVI). Quod si omnibus etiam apostolis simul dictum esse reperias, non tamen aliis sine ipso, sed ipsi sine [Col. 1188A] aliis attributum esse recognosces ligandi et solvendi a Domino facultatem; ut quod non alii sine ipso, ipse sine aliis posset ex privilegio sibi collato a Domino concessa plenitudine potestatis. Ad quod nimirum videtur illud non incongrue pertinere quod ipse solus legitur interrogasse Jesum: Si peccaverit in me frater meus, dimittam ei usque septies? (Matth. XVIII.) Et ei soli legitur Jesus respondisse: Non dico tibi usque septies, sed usque septuagies septies (ibid.). Quia profecto universitatis septenarius est numerus, eo quod omne tempus septenario dierum numero noscitur comprehendi. Septenarius ergo numerus in se ipsum multiplicatus, in hoc loco significat universa universorum peccata, quia solus Petrus potest non solum omnia sed omnium [Col. 1188B] crimina relaxare. Demum post passionem suam Dominus Petro dixisse legitur: Tu me sequere (Joan. XXI): quod utique non tam de sequela perferendae passionis quam creditae dispensationis debet intelligi, cum et Andreas et quidam alii praeter Petrum sicut Dominus fuerint crucifixi; sed solum Petrum substituit sibi Dominus et in officio vicarium et in magisterio successorem. Unde post ascensionem Domini Petrus, velut successor ipsius, regere coepit Ecclesiam, ad complendum duodenarium discipulorum numerum loco Judae praevaricatoris ex verbis prophetae alium instituens et faciens subrogari, et recepto Paracleto, discipulos non musto repletos, sed Spiritus sancti gratia illustratos, ex verbis Joelis apertius comprobavit. Hic poenitentiam [Col. 1188C] agere jussit, et baptizari credentes. Hic inter discipulos, curando claudum, primus fuit miraculum operatus; et in Ananiam et Saphiram uxorem ipsius tanquam primus et praecipuus inter eos, quia mentiti fuerant Spiritui sancto, mortis sententiam promulgavit. Hic Simoniacae pestis radicem contra primitivam Ecclesiam pullulantem apostolica falce succidit, solus in Simonem Magum sententiam damnationis promulgans, licet non ei soli sed omnibus communiter pecuniam obtulisset. Ipse praeterea cum in eum mentis cecidisset excessus, vidit coelum apertum, et descendens vas quoddam, velut linteum magnum, quatuor initiis de coelo in terram submitti, quia omnia quadrupedia et serpentia terrae ac coeli [Col. 1188D] volatilia continebat, Et cum facta esset vox dicentis ad eum: Surge, Petre, macta et manduca, respondit: Absit, Domine, quia, nunquam immunda et communia manducavi. Et vox ad eum facta est secundo: Quod Deus purificavit, tu ne commune dixeris (Act. X). Per quod innuitur manifeste quod Petrus praelatus fuerit populis universis, cum vas illud orbem et universitas contentorum in eo universas significet tam Judaeorum quam gentium nationes.

Qui licet postmodum ex revelatione divina ab Antiochia fuerit translatus ad Urbem, non tamen concessum sibi primatum deseruit, sed secum potius cathedrae transtulit principatum, cum Dominus eum nullatenus minorare voluerit quem Romae praeviderat martyrio coronandum. Sane cum ipse postmodum [Col. 1189A] (imo Dominus potius, qui se in eo pati asseruit, Venio, dicens ad eum, Romam iterum crucifigi) Romanam Ecclesiam suo sanguine consecrasset, primatum cathedrae successori reliquit, totam in eo transferens plenitudinem potestatis. Pro patre siquidem nati sunt ei filii, quos Dominus constituit principes super omnem terram. Sane cum per navem Petri Ecclesia figuretur, tunc Petrus juxta praeceptum Dominicum navem duxit in altum, laxans praedicationis retia in capturam, cum ibi posuit Ecclesiae principatum ubi vigebat saecularis potentiae altitudo et imperialis monarchia residebat, cui fere singulae nationes, sicut mari flumina, tributa solvebant certis temporibus constituta. Ipse quidem primus Judaeos, ipse quoque primus gentiles post ascensionem [Col. 1189B] Christi convertit ad fidem, ut super utrosque fideles se primatum accepisse monstraret, cum ipso die Pentecostes ad verbum exhortationis ipsius circiter tria millia Judaeorum baptismi ceperint sacramentum, ac deinde Cornelium centurionem et suos quasi primitias gentium ad revelationem angelicam baptizavit. Cum autem inter apostolos ad consultationem credentium magis fieret conquisitio utrum oporteret circumcidi fideles et legem Mosaicam observari, Petrus principali fretus auctoritate respondit: Quid tentatis Deum, imponere jugum super cervicem discipulorum, quod neque patres nostri neque nos portare potuimus? (Act. XV.) Cujus sententiam subsecutus apostolicum super ipsa quaestione [Col. 1189C] decretum Jacobus promulgavit. Paulus etiam postquam abiit in Arabiam, et iterum rediit in Damascum, deinde post tres annos rediit Jerosolymam, ut Petrum videret, cum eo Evangelium quod in gentibus praedicaverat collaturus, ne forte in vacuum curreret aut etiam cucurrisset: cui etiam singularis apostolatus privilegium recognoscens, antonomastice scribit de illo: Qui operatus est Petro in apostolatum, operatus est et mihi inter gentes (Galat. II). Ut autem quem Dominus caeteris praefecit privilegio dignitatis, prae caeteris quoque virtutis privilegio decoraret, tantam ei contulit potestatem, quod ad umbram ejus sanabantur infirmi ut in eo intelligatur esse completum quod Dominus dixerat: Qui credit in me, opera quae ego facio et ipse faciet, [Col. 1189D] et majora horum faciet (Joan. XIV). Haec autem non idcirco praemisimus ut nos, qui ei, licet indigni, successimus in apostolatus officio, extra nos ambulare velimus in magnis aut super nos in mirabilibus exaltare, cum a Domino dictum esse noverimus: Omnis qui se exaltat humiliabitur, et qui se humiliat exaltabitur (Luc. XIV). Unde cum inter discipulos ejus quaestio de majoritate fuisset exorta, respondit: Qui major est inter vos, erit omnium servus; et qui praecessor, tanquam ministrator (Marc. X); seipsum in exemplo proponens, quia Filius hominis non venit ministrari, sed ministrare (Matth. XX). Propter quod et ipse Petrus aiebat: Non quasi dominantes, sed forma facti gregis ex animo (I Petr. V). Nam et alia dicit Scriptura: Quanto major es, humilia te in [Col. 1190A] omnibus (Eccli. III). Et iterum: Principem te constituerunt; noli extolli; esto in illis quasi unus ex illis. Deus enim superbis resistit, humilibus autem dat gratiam (Eccli. XXXII). Sed quia per haec et alia, sicut credimus, quae tua non debet fraternitas ignorare, apostolicae sedis magisterium recognoscens, eam super quibusdam dubitationum articulis consulere decrevisti; quod utique gratum gerimus et acceptum, et tuam exinde prudentiam commendamus; non quod extimemus nos quasi sufficientes ex nobis, sed nostra sufficentia ex Deo est, qui dat omnibus affluenter, et non improperat, qui linguas infantium facit disertas, et aperit ora mutorum.

Quaesivisti enim dubitans, et addiscere volens, qua ratione Romanam Ecclesiam unam et universalem [Col. 1190B] in nostris litteris vocaremus, velut in quasdam species specialissimas jam divisam, cum et unus sit pastor et unum ovile, licet sub uno pastorum principe Christo plures sint constituti pastores. Nos autem inquisitioni tuae taliter respondemus, quod Ecclesia duabus ex causis universalis vocatur. Intelligentia namque dictorum ex causis est assumenda dicendi, cum non res sermoni sed rei sit sermo subjectus. Dicitur enim universalis Ecclesia quae de universis constat Ecclesiis, quae Graeco vocabulo catholica nominatur. Et secundum hanc acceptionem vocabuli Ecclesia Romana non est universalis Ecclesia, sed pars universalis Ecclesiae, prima videlicet et praecipua, veluti caput in corpore; [Col. 1190C] quoniam in ea plenitudo potestatis existit, ad caeteros autem pars aliqua plenitudinis derivatur. Et dicitur universalis Ecclesia illa una quae sub se continet universas. Et secundum hanc nominis rationem Romana tantum Ecclesia universalis nuncupatur, quoniam ipsa sola singularis privilegio dignitatis caeteris est praelata; sicut et Deus universalis Dominus appellatur, non quasi jam divisus in species specialissimas aut etiam subalternas, sed quoniam universa sub ejus dominio continentur. Est enim una generalis Ecclesia, de qua Veritas inquit ad Petrum: Tu es Petrus, et super hanc petram aedificabo Ecclesiam meam (Matth. XVI). Et sunt multae particulares Ecclesiae, de quibus Apostolus ait: Instantia mea quotidiana, sollicitudo omnium [Col. 1190D] Ecclesiarum (II Cor. XI). Ex omnibus una consistit, tanquam ex particularibus generalis; et una praeeminet omnibus; quoniam, cum unum sit corpus Ecclesiae, de quo dicit Apostolus: Omnes unum corpus sumus in Christo (I Cor. X), illa, velut caput, caeteris membris excellit. Quaesivisti etiam, et te asseruisti non modicum dubitare, cupiens addiscere causam, quam acceptabis sine contradictione rationem habentem, cum David de Jerusalem dicat in psalmis matutinis: Sion dicet: Homo et homo factus est in ea, et ipse fundavit eam Altissimus (Psal. LXXXVI), utpote in qua Christus dignatus est conversari, praedicare pariter et docere, ac nostram operari salutem, in ea nostrae ponens fidei fundamentum, propter quod deberet mater merito nuncupari, [Col. 1191A] cum ex ea doctrina processerit Salvatoris, cur mater omnium Ecclesiarum Ecclesia Romana dicatur, quae a Jerosolymitana Ecclesia orthodoxae fidei sacramenta recepit, cum Apostolus etiam inquiens se usque ad Illyricum Evangelium praedicasse, quod quasi a Jerusalem incoepit evidenter ostendat. Licet autem ex praemissis intelligatur et huic inquisitioni responsum, cum Ecclesia Romana mater dicatur, non ratione temporis, sed ratione potius dignitatis. Nam etsi secundum Joannem Andreas primus venerit ad fidem quam Petrus, praelatus est tamen Petrus Andreae, cum et in apostolorum catalogo semper primus quasi praecipuus praemittatur; non quod Petrus sit prior tempore, sed potior dignitate, ad omnem tamen dubietatem [Col. 1191B] tollendam tua fraternitas debet distinguere secundum diversas nominis rationes inter Romanam et Jerosolymitanam Ecclesiam, quod illa dicenda sit mater fidei, quoniam ab ea sacramenta fidei processerunt, ista vero dicenda sit mater fidelium, quoniam privilegio dignitatis universis fidelibus est praelata. Sicut etiam Synagoga mater dicitur Ecclesiae, quoniam ipsa praecessit Ecclesiam, et Ecclesia processit ab ipsa (juxta quod eadem dicit in Canticis: Filii matris meae pugnaverunt adversum me; rursumque paululum cum pertransissem, inveni quem diligit anima mea; tenui eum, nec dimittam, donec introducam illum in domum matris meae [Cant. I]), nihilominus tamen Ecclesia mater est generalis, [Col. 1191C] quae novo semper fetu fecunda concipit, parit et nutrit. Concipit cathechizando quos instruit, parit baptizando quos abluit, nutrit communicando quos reficit. De qua Propheta dicit in psalmo: Habitare facit sterilem in domo matrem filiorum laetantem (Psal. CXII). Et alius item propheta: Leva, inquit, in circuitu oculos tuos, et vide, omnes isti congregati venere tibi. Filii tui de longe venient, et filiae tuae de latere consurgent (Isai. LX).



TITULUS IV. De electione et qualitate eligendorum.



ARCHIDIACONO ET CAPITULO CAPUANIS.

[(6) 1Kb] Cum olim nobis, etc. Cum ex utriusque partis assertione constaret interpositam fuisse appellationem canonicam, quando ne fieret electio nisi canonica [Col. 1191D] secundum mandati nostri tenorem ad nostram fuit audientiam appellatum, videri poterat quod post eam medio tempore nihil debuerit innovari: unde talis electio judicanda erat irrita et inanis, utpote post appellationem canonice interpositam attentata. Sed econtra, cum appellatum fuisset, non ut nulla fieret electio, sed ut fieret canonica, si factum electionis fuit canonice subsecutum, non utique contra formam appellationis hujusmodi sed magis secundum eam videbatur esse processum. Et ideo licet post appellationem, non tamen fuit contra hanc electio celebrata, propter quod non erat aliquatenus irritanda. Nam cum duae partes et amplius [Col. 1192A] electioni consenserint et consentiant, licet cautum reperiatur in canone ut tunc alter de altera eligatur Ecclesia, cum nullus in propria repertus fuerit idoneus, quia tamen hoc in favorem introductum est clericorum, et cuique licet renuntiare juri quod pro se noscitur introductum, vos, qui duae partes eratis et amplius, cum quod duae partes capituli faciunt, totum facere doceatur, in hac parte juri quod pro vobis facere videbatur renuntiare potuistis et electionem de persona alterius Ecclesiae celebrare, praesertim cum illud decretum locum videatur habere quando clericis renitentibus et invitis per alicujus violentiam potestatis extraneus ingeritur ex adverso [(7) 1Kb] : propter quod sequitur in decreto, ut sit facultas clericis renitendi, [Col. 1192B] si se viderint praegravari, et quos ingeri sibi viderint ex adverso, non timeant refutare. Praeterea cum sedes apostolica caput omnium Ecclesiarum existat, et Romanus pontifex judex sit ordinarius singulorum, quando de ipsa quis assumitur in praelatum alterius, ei objici posse non videtur, propter capitis privilegium quod obtinet plenitudinem potestatis, quod de alia Ecclesia eligatur, cum a capite membra reputari non debeant aliena. Item cum post appellationem emissam, non ut fieret electio, quia talis appellatio nulla fuisset, sed ut fieret canonica, dictus archidiaconus Teatinus cum suis fautoribus chorum exiisset, et vos illos ut interessent electioni faciendae vobiscum curassetis sollicite revocare, [Col. 1192C] quoniam ad electionem faciendam accedere noluerunt, alienos se fecisse videntur: propter quod electioni a vobis concorditer celebratae de jure non posse contradicere videbantur; praesertim cum idem archidiaconus postea requisitus responderit quod in praesentia nostra vellet suum ei praebere consensum. Et ideo cum secundum statuta Lateranensis concilii, appellatione remota, semper id debeat praevalere quod a pluribus et sanioribus fuerit ordinatum, nisi forte a paucioribus et inferioribus aliquid rationabile fuerit objectum et ostensum, a vobis celebrata electio, tanquam a majori et saniori parte, non obstante contradictione et appellatione paucorum, debebat et poterat rationabiliter confirmari, cum id quod objectum exstitit et ostensum, [Col. 1192D] rationibus oraemissis appareat rationabile non fuisse.

His taliter allegatis, quanquam contra personam illius alterius quam elegistis nihil unquam dictum fuerit vel objectum, quia tamen verbum Apostoli dicentis: Nemini cito manum imponas (I Tim. V), debemus attendere diligenter, ad ea quae circa personam inquirenda fuerant duximus ex officio nostro, sicut decuit, procedendum. Et quidem cum tria sint in persona electi praecipue requirenda, videlicet aetas legitima, morum honestas, et litteratura sufficiens, licet de honestate morum, tanquam ei qui nobiscum est aliquandiu laudabiliter conversatus, [Col. 1193A] possimus ipsi laudabile testimonium perhibere, illius quoque litteraturae, licet non eminentis, tamen convenientis existat, ut pro defectu scientiae (sicut plenius intelleximus ab his qui eam melius cognoverunt) ab electione non deberet excludi, de legitima tamen aetate plene scire non potuimus veritatem, de qua nec vos, ut accepimus, aliquid cogitastis, cum a multis cujus aetatis existeret curaverimus indagare, a nemine unquam audivimus quod annum aetatis trigesimum attigisset. Cum autem secundum praedicti statuta concilii nullus debeat in episcopum eligi qui trigesimum aetatis non egerit annum, licet senectus venerabilis sit non diuturna nec numero annorum computata, sed cani sint sensus hominis, et aetas senectutis vita immaculata; [Col. 1193B] quia tamen post illa tria quae Salomon asserit difficilia, quartum quasi reputat impossibile, viam videlicet viri in adolescentia sua, tanquam investigari non possit, nos Ecclesiae pariter et personae providere volentes, et tam rationes quam cautiones observare, habito super hoc cum fratribus nostris diligenti tractatu, quia propositum vestrum providum intelleximus, et ideo propter urgentem necessitatem et evidentem utilitatem Ecclesiae Capuanae, quam in hac parte potius approbavimus, volumus ipsum firmiter perdurare, praefatum subdiaconum nostrum de communi fratrum nostrorum consilio vobis in procuratorem concedimus, liberam administrationem ei tam in spiritualibus quam in temporalibus committentes.



IDEM ARCHIEPISCOPO CANTUARIENSI.
[Col. 1193C]

[(8) 1Kb] Innotuit olim nobis tam per litteras tuas quam quorumdam suffraganeorum tuorum et dilectorum filiorum prioris et conventus Wigorniensis Ecclesiae quod eadem Ecclesia destituta pastore, dicti prior et conventus dilectum filium magistrum Mag. Eboracensem archidiaconum in pastorem animarum suarum unanimiter elegerunt, et cum ejus tibi fuisset electio praesentata, confirmationem usque in adventum ipsius qui absens eligebatur et inscius distulisti: qui tandem, quod factum fuerat audito, ad praesentiam tuam devotus accessit, et praeter opinionem omnium, qui nihil obstare credebant quin statim concors et canonica deberet electio confirmari, [Col. 1193D] spontanea et secreta tibi confessione monstravit quod conscientia ejus aliquantisper ex natalibus esset laesa, et quod ad tantae dignitatis apicem praeter indulgentiam apostolicae sedis nollet aliquatenus promoveri proposuit, etiamsi promoventem benignum et facilem inveniret. Tu autem, sicut vir providus et discretus, intellecta conscientia ejus, noluisti protinus ad confirmationem procedere; sed nobis et rei seriem intimasti per litteras tuas, et per eas ipsius magistri merita et scientiam commendasti. Capitulum autem ejusdem Ecclesiae quare per te fuisset electionis ipsius confirmatio protelata se ignorare per litteras suas nobis transmissas exposuit, [Col. 1194A] et eam penitus per sedem apostolicam confirmari, praesentato nobis electionis decreto subscriptionibus eligentium roborato. Quidam autem suffraganeorum tuorum, quod per litteras tuas videbaris obscure aliquantulum innuisse, per suas litteras in aliquibus expresserunt, asserentes eum filium fuisse cujusdam militis, et ab eo ex quadam ingenua et non conjugata susceptum. Interim vero idem magister ex insperato ad praesentiam nostram accessit, et ei quod nobis de nativitate ipsius per litteras aliquorum suffraganeorum tuorum fuerat intimatum adjecit quod nunquam pater ejus uxorem habuerat, sed matri ejus virginitatis florem praeripuerat quasi furtim, et ipsa infra quadriennium a nativitate ipsius matrimonium non contraxit. [Col. 1194B] Nos ergo cum fratribus nostris super hoc habito diligenti tractatu, relectis canonibus, quosdam invenimus qui non legitime genitos promoveri vetant ad officium pastorale, causam forte trahentes ex lege divina, per quam spurii et manseres usque in decimam generationem in Ecclesia Dei prohibentur intrare. Invenimus autem quosdam alios qui undecunque genitos non prohibent ad sacros ordines promoveri, dummodo sibi merita suffragentur, asserentes quod culpa parentum non est filiis imputanda.

Et ad hoc probandum inducunt quod Dominus Jesus non tantum ex alienigenis, sed etiam adulterinis voluit commistionibus nasci, qui est sacerdos in aeternum secundum ordinem Melchisedech. Hi etiam divinae [Col. 1194C] Scripturae videntur inniti, qua dicitur: Filius non portabit iniquitatem patris, etc. (Ezech, XVIII), et per quam antiquum videtur proverbium removeri, quo inter filios Israel dici solebat: Patres comederunt uvam acerbam, et dentes filiorum obstupescunt (ibid.). Quidam vero canones ad concordiam discordantia revocantes, repugnantiam canonum praedictorum sopire quodammodo videbantur, continentes quod illegitime geniti, si religiose fuerint aut in coenobiis aut in canonicis conversati [(9) 1Kb] , a sacris ministeriis minime removentur. Et inter illegitime genitos quidam asserunt eos solos a sacris officiis prohibendos qui paternam incontinentiam imitantur. Et ii quoque videntur auctoritate divinae legis [Col. 1194D] inniti qua dicitur: Ego sum Deus zelotes, visitans peccata patrum in filios usque in tertiam et quartam generationem in his qui oderunt me (Exod. XX); quasi dicat, in his qui circa me paternum odium imitantur. Verum canon concilii Lateranensis a bonae memoriae Alexandro papa praedecessore nostro editus in synodo generali, primis concordans canonibus, non solum tales vetat in episcopos promoveri, verum etiam eligentibus certam poenam infligit, imo ipso facto eamdem poenam ipsos asserit incurrisse, ut secundum hoc canon esse latae sententiae videatur, cujus tenor talis est [(10) 1Kb] : Ne videlicet quod de quibusdam pro necessitate temporis [Col. 1195A] factum est in exemplum trahatur a posteris, nullus in episcopum eligatur nisi qui de legitimo sit natus matrimonio; circa finem subjungens: Clerici sane si contra formam istam quemquam elegerint, et eligendi tunc potestate privatos, et ab ecclesiasticis beneficiis triennio noverint se esse suspensos. Sane praedictus canon, qui non per eum qui canones non nosset antiquos, sed per illum qui plene noverat canonicas sanctiones, in concilio multorum jurisperitorum est editus, et ipsius approbatione concilii roboratus, natis de non legitimo matrimonio omnem videtur in episcopos promovendi aditum exclusisse, cum id etiam ad consequentiam trahi prohibeat quod pro necessitate innuit prioribus temporibus esse factum, licet nihil aliud quam necessitas dispensantem [Col. 1195B] ad dispensationem inducat. Praeterea electionem talium innuit nullam esse, dum etiam poenam statuit electorum, ut tunc eligendi se noverint potestate privatos, quod nihil esset si tunc non occurreret electio facienda: quod fieri non posset priori electione seu etiam nominatione durante. Ex quo patet electionem hujusmodi per ipsum canonem irritatam.

Quamvis autem etsi canon iste illegitime genitos fortius prosequatur, nobis tamen per eum adempta non fuerit dispensandi facultas, cum ea non fuerit prohibentis intentio, qui successoribus suis nullum potuit in hac parte praejudicium generare, pari post eum imo etiam eadem potestate functuris, cum non [Col. 1195C] habeat imperium par in parem, sed ea tantum fuerit mens ipsius ut quia ex eo quod aliquando ex dispensatione pro necessitate temporis factum fuerat quidam gratiam in licentiam excedentes, et inde sumentes exemplum, se licite credebant eligere tales, et indifferenter hujusmodi eligebant, talia fieri prohiberet. Unde gravem electoribus poenam inflixit. Deliberavimus tamen cum fratribus nostris utrum in tali casu et cum tali persona deberemus misericorditer dispensare vel juris potius servare rigorem. Invenimus enim a bonae memoriae Urbano papa praedecessore nostro in casu multo difficiliori cum Cenomanensi dispensatum electo, qui fuerat filius sacerdotis, et Legionensi episcopo, qui post consecrationem suam fuerat humiliter et sponte [Col. 1195D] confessus quod fuisset ex matre non legitima procreatus quam pater ejus vivente uxore propria cognovisset. Sed idem Urbanus inhibuit ne id quasi pro regula in posterum ad consequentiam traheretur. Videbatur enim quod cum illegitime natis fuisset aliquandiu dispensatum, et ex certa causa forsan in posterum dispensandum, in hoc casu deberet celerius dispensatio indulgeri, illi personae videlicet quae minus imperfectionis, plus perfectionis habebat. Multa enim in hoc casu dispensationem inducere videbantur, litterarum scientia, morum honestas, vitae virtus et fama personae, multipliciter a quibusdam etiam ex fratribus nostris, qui eum in [Col. 1196A] scholis cognoverant, approbatae. Faciebant etiam ad id non modicum concors capituli Wigorniensis electio, petitio populi, assensus principis, votum tuum, suffraganeorum suffragia, et humilis devotio confitentis, qui sponte ac humiliter suum maluit confiteri defectum quam laesa conscientia thronum ascendere pastoralem. Habito igitur cum fratribus nostris super omnibus diligenti tractatu, intelligentes Wigorniense capitulum eumdem magistrum non humiliter postulasse, sed improvide potius elegisse, cum ad obtinendum dispensationis beneficium procedendum fuisset, non per electionem prohibitam, sed per postulationem permissam, electionem ipsam praedicti canonis auctoritate cassatam denuntiamus irritam et inanem, parcentes non modicum Wigorniensi capitulo [Col. 1196B] quod eis nec poenam infligimus expressam in canone supradicto nec probare cogimus innocentiam quam allegant. Et quamvis post cassationem hujusmodi nobis a multis fuerit humiliter supplicatum ut propter causas praedictas dignaremur cum eo misericorditer dispensare, cum ad dispensandum in talibus nullus se casus habilior posset offerre, quia tamen praedicto capitulo liberam facultatem eligendi vel postulandi volumus reservare, supplicationem hujusmodi, quae nomine capituli non fiebat, cum non ad postulandam dispensationem sed petendam confirmationem ipsius fuissent capituli nuntii destinati, ad praesens non duximus admittendam, decernentes irritum et inane si quid super ordinatione [Col. 1196C] ipsius episcopatus ante susceptionem litterarum nostrarum fuerit attentatum. Volumus igitur et mandamus quod per Cantuariensem provinciam ex parte nostra facias distinctius inhiberi, ne quod de multis in eadem provincia, quod sine pudore non dicimus, inordinate noscitur esse factum, de caetero contra formam praescriptam nullatenus attentetur. Sed si Wigorniense capitulum eumdem magistrum propter praerogativam meritorum ipsius duxerit postulandum, postulationem ipsius apostolicae sedi praesentare procuret.



IDEM BISUNTINO ARCHIEPISCOPO ET SUFFRAGANEIS EJUS.

[(11) 1Kb] Cum ad nostram nuper notitiam devenisset quod H. qui se pro abbate Luxoviensi gerebat, non ante fuerit monachus quam electus, nos attendentes [Col. 1196D] quod contra regulares traditiones istud fuerit attentatum, cum nullus spem vel promissionem habens ut abbas fiat debeat monachari, electionem de ipso factam de consilio fratrum nostrorum curavimus irritare. Quocirca mandamus quod tam monachis quam aliis fidelibus monasterii memorati studeatis ex parte nostra districtius inhibere ne praefato H. ullam obedientiam vel reverentiam propter jam dictam electionem audeant exhibere. Et si quid in eodem monasterio disponendo perperam attentavit, nullius volumus habere robur firmitatis, sed penitus irritari.



IDEM ROTHOMAGENSI ARCHIEPISCOPO.
[Col. 1197A]

[(12) 1Kb] Per nostras postulasti litteras edoceri utrum clericus aliquis ad vacantem Ecclesiam, in qua jus obtinet patronatus, seipsum, si idoneus est, valeat praesentare. Cum igitur nullus se ingerere debeat ad ecclesiasticae praelationis officium, inquisitioni tuae taliter respondemus quod nullus se possit ad personatum alicujus Ecclesiae praesentare, quantumcunque idoneus sit, et quibuscunque studiis et meritis adjuvetur.



IDEM CAPITULO PENNENSI.

Quoniam electus a vobis ante confirmationem obtentam administrationi episcopatus se irreverenter immiscuit, et tam a clericis quam a laicis juramenta recepit, non attendens quod, secundum Apostolum, [Col. 1197B] nemo sibi debeat honorem assumere, sed qui vocatur a Deo tanquam Aaron, nec donum scientiae pontificis conveniens fuerat assecutus, cum juxta verbum Dominicum: Qui fecerit et docuerit, magnus vocetur in regno coelorum (Matth. V), postquam nobis eumdem praesentastis electum, sufficienti examinatione praemissa, electionem de ipso factam, exigente justitia, duximus irritandam.



TITULUS V. Ne translatio electorum in episcopos, post confirmationem, praeter assensum Romani pontificis fiat.



IDEM DECANO ET CAPITULO ANDEGAVENSI.

[(13) 1Kb] Inter corporalia et spiritualia eam cognovimus existere differentiam, quod corporalia facilius [Col. 1197C] destruuntur quam construantur, spiritualia vero facilius construuntur quam destruantur. Unde juxta canonicas sanctiones episcopus [(14) 1Kb] solus honorem dare potest, solus auferre non potest. Episcopi quoque a metropolitanis suis munus consecrationis recipiunt, qui tamen non possunt nisi per Romani pontificis sententiam condemnari. Cum ergo fortius sit spirituale vinculum quam carnale, dubitari non debet quin omnipotens Deus spirituale conjugium quod est inter episcopum et ecclesiam suo tantum judicio reservaverit dissolvendum, qui dissolutionem carnalis conjugii quod est inter virum et feminam suo tantum judicio reservavit, praecipiens ut quod Deus conjunxit homo non separet. Non enim humana sed divina potius potestate conjugium [Col. 1197D] spirituale dissolvitur cum per translationem vel depositionem aut etiam cessionem auctoritate Romani pontificis, quem constat esse vicarium Jesu Christi, episcopus ab Ecclesia removetur. Et ideo tria haec quae praemisimus, non tam constitutione canonica quam institutione divina soli sunt Romano pontifici reservata. Sicut autem episcopus consecratus sine licentia Romani pontificis suam non debet Ecclesiam derelinquere, sic et electus confirmatus praeter ejus assensum suam deserere nequit Ecclesiam, cui est matrimonialiter alligatus, cum non debeat in dubium revocari quin post electionem et [Col. 1198A] confirmationem canonicam inter personas eligentium et electi conjugium sit spirituale contractum: cui profecto episcopalis dignitas nil addit, cum quis episcopali praeditus potestate, nullius tamen Ecclesiae possit episcopus esse, quemadmodum de illo contingit qui oneri pontificali renuntiat, non honori. Unde cum non majus sit vinculum episcopi ad Ecclesiam quam electi, maxime cum fuerit confirmatus, imo idem penitus et non aliud, idem jus obtinet in utroque. Sicut ergo episcoporum translatio, vel etiam depositio sic et electorum cessio post confirmationem ratione spiritualis conjugii soli est Romano pontifici reservata. Licet usque ad tempora ista quod cautum fuerat de episcopis, expressum non fuerit de electis, propter expressam tamen similitudinem vel identitatem [Col. 1198B] potius, nemini poterat videri dubium subtiliter intuenti, cum idem judicium de similibus sit habendum. Sed neque illud quod in canone legitur de electo, ut si ultra quinque menses per suam negligentiam reliquerit Ecclesiam viduatam [(15) 1Kb] , nec ibi nec alibi consecrationis donum percipiat, imo metropolitani sui cedat judicio, aliter intelligentibus poterat suffragari, cum non intelligatur Ecclesia viduata quasi sponsum non habeat, sed quia cum sponsus ejus nondum sit consecratus, adhuc quoad quaedam quasi viri manet solatio destituta. Sicut juxta communem modum loquendi illa dicitur Ecclesia viduata quae licet episcopum habeat, inutilem tamen perhibetur habere. Nec quod de cessione [Col. 1198C] subsequitur, et statutum fuit ad poenam, trahi debet ad gratiam; ut sicut metropolitani judicio electus dejicitur, ita etiam ad aliam Ecclesiam possit transferri, praesertim cum nec sine auctoritate Romani Pontificis fiat cessio vel dejectio memorata, qui ut possent, ex canone illo, metropolitanis indulsit. Unde si circa translationem idem fieri voluisset quod de cessione duxerat, et de translatione poterat expressisse, et quod non est sanctorum Patrum decreto sancitum, superstitiosis non est adinventionibus praesumendum; praesertim cum nunquam intelligatur prohibitum quod non invenitur expressum. Sane nos, etc.



IDEM BITURICENSI ARCHIEPISCOPO.

[(16) 1Kb] Ne si universis universa licerent, par videretur [Col. 1198D] in singulis juridictio singulorum, et ex hoc Petri navicula sine remige fluctuaret, Dominus noster eam ad similitudinem humani corporis figuravit, ponens Romanam Ecclesiam caput ejus, et ad suum et ipsius obsequium caeteras secundum varia officia dignitatum et pro membris adaptans, non ut omnia membra eumdem actum haberent, sed dum permanerent in unius corporis unitate, sic ad implendam legem Christi alter alterius onera supportaret ut capiti suo, in quo est plenitudo sensuum, suis vicibus deservirent, nec ejus sibi officium alicujus praesumptionis audacia usurparet. Hujus autem Domini et [Col. 1199A] magistri omnium magisterium sancti Patres diligentius attendentes majores Ecclesiae causas, utpote cessiones episcoporum et sedium translationes, sine apostolicae sedis licentia fieri vetuerunt; ut ea quae sola obtinet plenitudinem potestatis de his disponeret, nec liceret alicui de episcopatu ad episcopatum sine ipsius auctoritate transire. Quod venerabilis frater noster Turonensis archiepiscopus minus quam honori suo expediret attendens, posuit sedem suam quodammodo ad aquilonem, et patris thalamum violavit, magistrum W. de Chimilegio, qui in Albricensi Ecclesia electus fuerat, et per metropolitanum suum postmodum confirmatus in ea diutius ministrarat, in Andegavensem Ecclesiam transferre praesumens et in ipsa episcopum praeter auctoritatem sedis apostolicae [Col. 1199B] consecrare, cum dubium esse non debeat quod post electionem et confirmationem episcopatui Albricensi sacramentali conjugio fuerat alligatus, ac per hoc secundum Apostoli verbum quaerere solutionem non debuit nisi tantum ab eo quem illius constat esse vicarium qui dicit in Evangelio: Quod Deus conjunxit homo non separet (Matth. XIX). Unde idem quoque magister de Chimeleio hujus non est credendus praesumptionis immunis, qui sponte passus est taliter se transferri. Ne igitur tanta praesumptio remaneat impunita, et ex hoc accrescat aliis audacia delinquendi, fraternitati tuae per apostolica scripta mandamus quatenus licet hoc factum videatur esse notorium, quod etiam ipsius archiepiscopi nuntii non praesumpserunt in nostra praesentia [Col. 1199C] diffiteri, ad abundantiorem tamen cautelam, inquisita diligentius veritate, si verum est quod asseritur, dictum archiepiscopum a confirmatione et consecratione episcoporum, memoratum vero W. a pontificalis officii exsecutione, donec super hoc aliud statuamus, omni contradictione et appellatione cessante, auctoritate nostra suspendas.

Inquiras praeterea diligentius veritatem si venerabilis frater noster Rothomagensis archiepiscopus dictum W. ut sic transiret absolvit. Quamvis hoc ipsum non videatur aliqua posse tergiversatione celari, cum ipsius nobis litterae fuerint praesentatae, per quas eum liberum et absolutum ad regimen Andegavensis Ecclesiae transmittebat. Et si praemissis [Col. 1199D] veritas suffragatur, eumdem archiepiscopum pari poena cum alio percellere non omittas, ne sit immunis a poena qui non est alienus a culpa. Sicut enim aliorum jura volumus illibata servare, sic jura nostra nolumus violari, cum charitas exigat ordinata ut post Deum primo nos ipsos ac deinde proximos diligamus. Illud autem in defensionem erroris et excusationem excessus nemo debet inducere quod sanctae memoriae Pelagius papa constituit, inquiens inter caetera: Si consecrandi episcopi negligentia [(17) 1Kb] , provenerit ut ultra tres menses Ecclesia viduata consistat, communione privetur quousque aut loco cedat aut consecrandum non differat se offerre. [Col. 1200A] Quod si ultra quinque menses per suam negligentiam retinuerit viduatam Ecclesiam, nec ibi nec alibi consecrationis donum percipiat, imo metropolitani sui judicio cedat. Cum recte intelligenti dubium esse non debeat quin in alio casu loquatur, ne forte quod est statutum ad poenam trahatur ad gratiam si per hoc metropolitano liceret eum quem electum in episcopum confirmaverat, ut ad majorem episcopatum transiret, absolvere. Sed et hujusmodi cessio, quae potius est dicenda dejectio, non fit sine Romani pontificis concessa licentia, cujus fines nemini licet excedere, qui per illam constitutionem metropolitanis indulsit ut eos qui consecrari contempserint post praefinitum tempus ex illius constitutionis licentia possint dejicere, ut nunquam de caetero valeant [Col. 1200B] consecrari. Nec dicitur Ecclesia viduata quasi sponsum non habeat, sed quia cum sponsus ejus nondum fuerit consecratus, adhuc quoad quaedam quasi viri manet solatio destituta. Ne vero novum aliquid statuere super hoc videamur, quod contra venerabilem fratrem nostrum patriarcham Antiochenum et L. Tripolitanum dictum episcopum in simili casu sedes statuit apostolica praesentibus litteris fideliter duximus exprimendum [(18) 1Kb] : Antiocheno patriarchae. Cum ex illo generali privilegio quod beato Petro et per eum Ecclesiae Romanae Dominus noster indulsit canonica postmodum manaverint instituta continentia majores Ecclesiae causas esse ad sedem apostolicam perferendas, ac per hoc translationes episcoporum, sicut depositiones eorum [Col. 1200C] et sedium mutationes, ad summum apostolicae sedis antistitem de jure pertineant, nec super his praeter ejus assensum aliquid debeat attentari, miramur non modicum et movemur quod tu, praedecessoris tui exempla secutus, qui motu propriae voluntatis Mamistanensem in Tharsensem dicitur transtulisse quondam Apamiensem electum in Tripolitanam ecclesiam transtulisti; nec tibi suffecit dicti praedecessoris tui praesumptionem solummodo imitari, imo etiam in injuriam nostram ipsius transgressus excessum, novo quodammodo promotionis genere parvificasti majorem, et magnum quodammodo minorasti, episcopare archiepiscopum, imo potius dearchiepiscopare praesumens, cum dictus praedecessor tuus dictum archiepiscopum de Tharsensi ecclesia in [Col. 1200D] Ecclesiam transtulerit similis dignitatis. Licet enim dictus L. nondum fuisset in archiepiscopum consecratus, confirmationis tamen munus receperat, et archiepiscopalia, quantum ei licuerat, ministrarat; sicut ipsius relatione nobis innotuit, qui se Valeniensem episcopum, cum in nostra esset praesentia constitutus, asseruit confirmasse. Ne igitur perpetrandi similia caeteris audacia praebeatur, si tantus excessus relictus fuerit impunitus, te ab episcoporum confirmatione duximus suspendendum quousque super hoc aliud statuamus. L. dicto Tripolitano episcopo. Cum ex illo etc., ut supra usque movemur quod cum in Apamiensi Ecclesia in archiepiscopum fuisses electus, et confirmatione [Col. 1201A] suscepta, quantum tibi licuerat, archiepiscopalia ministrasses, sicut ex tua relatione innotuit, qui olim apud sedem apostolicam constitutus venerabilem fratrem nostrum Valeniensem episcopum te confessus es confirmasse, in Tripolitanam te transferri fecisti, novo quodam promotionis genere non promotus, sed potius minoratus. Ne ergo perpetrandi similia caeteris audacia praebeatur, si tantus excessus fuerit impunitus, te ab exsecutione pontificalis officii duximus suspendendum donec super hoc aliud statuamus.



TITULUS VI. Quod metropolitanus ex justa causa potest vices suas in consecratione episcopi suo suffraganeo delegare.



IDEM TURONENSI ARCHIEPISCOPO.

[(19) 1Kb] Quod sedem apostolicam consulis super his [Col. 1201B] quae dubia tibi existunt, gratum gerimus et acceptum, et tua exinde fraternitas videtur merito commendanda, cum lex divinae constitutionis eamdem sedem totius posuerit orbis terrarum magistram, ut quidquid dubitatur ab aliquo, ab ea tandem ejusdem ratio requiritur. Nos siquidem decrevisti provide consulendos utrum si forte aliqua infirmitate vel alia causa justa detentus aliquem suffraganeorum tuorum consecrare non posses, alicui coepiscoporum tuorum vices tuas licitum tibi committere esset, et utrum electus qui pro consecratione instaret, ab eo cui vices tuas taliter commisisses, deberet licite consecrari. In quo tale damus tuae consultationi responsum, quod in tali articulo constituto et tuas vices, ut dictum est, committere tibi licet, et [Col. 1201C] consecrandus debet munus consecrationis ab eo recipere cui eas duxeris committendas, dummodo Catholicus habeatur et impedimentum ex substractione gratiae sedis apostolicae non obsistat.



TITULUS VII. Ne simplices sacerdotes quae solis episcopis competunt ex consuetudiue sibi usurpent.



IDEM VICARIO APUD CONSTANTINOPOLIM.

[(20) 1Kb] Quanto de benignitate apostolicae sedis locum obtines celsiorem, tanto tibi est sollicitius curandum ut te talem exhibeas in agendis, non declinans ad dexteram nec ad sinistram, quod non minus re quam nomine vices apostolicas gerere videaris. Pervenit sane ad audientiam nostram quod quidam [Col. 1201D] simplices sacerdotes apud Constantinopolim ea sacramenta praesumunt fidelibus exhibere quae ab apostolorum tempore rite fuerunt solis pontificibus reservata, ut est sacramentum confirmationis quod chrismando renatis soli debent episcopi per manus impositionem conferre, ad excusandas excusationes in peccatis et sui erroris fomentum solam consuetudinem praetendentes, cum diuturnitas temporis peccata non minuat sed augmentet, quae tanto graviora existunt quanto infelicem animam diutius detinent alligatam. Volentes igitur haec et alia quae oculos divinae majestatis offendunt de agro Dominico exstirpari, mandamus quatenus omnibus Latinis [Col. 1202A] presbyteris apud Constantinopolim constitutis districte prohibeas ne talia de caetero sua temeritate praesumant, quae licet non sint a fidelibus contemnenda, tutius est tamen ea sine periculo ex necessitate, quae legem non habet, omittere, quam ab his quibus ea conferre non licet ex temeritate, quae lege damnatur, non sine gravi periculo inaniter conferantur, cum umbra quaedam ostendatur in opere, veritas autem non subeat in effectu.



TITULUS VIII. Quod tempus suspensionis a sex mensibus per Lateranense concilium in ecclesiasticis beneficiis positis suppetat.



IDEM PE. SANCTAE MARIAE IN VIA LATA DIACONO CARDINALI, APOSTOLICAE SEDIS LEGATO.

[Col. 1202B] [(21) 1Kb] Venientem ad apostolicam sedem venerabilem fratrem nostrum Eboracensem archiepiscopum benigne recepimus et multiplices curavimus querelas audire. Conquerebatur autem inter caetera quod cum ad eum in Eboracensi Ecclesia et in aliis suis collatio pertineat praebendarum, tempore suspensionis ipsius, et postmodum etiam quidam se praeter ejus auctoritatem in ipsas intruserant, et in hoc et in aliis juri ejus non modicum derogant. Volentes igitur eidem archiepiscopo per tuae sollicitudinis industriam provideri, de fratrum nostrorum consilio discretioni tuae per apostolica scripta mandamus quatenus eos qui praebendas vel dignitates Eboracensis Ecclesiae vel aliarum Ecclesiarum ad donationem ejus spectantes praeter auctoritatem [Col. 1202C] acceperunt ipsius, ad eas resignandas moneas diligentius et inducas, cum eas non possint salva conscientia detinere. Quod si monitis tuis acquiescere forte noluerint, eos ad id per excommunicationis sententiam et substractionem aliorum beneficiorum suorum non obstante confirmatione a sede apostolica obtenta sub forma communi quae confirmat beneficia et praebendas sicut juste ac pacifice possidentur, appellatione remota compellas, nisi forsan aliqui praebendas ipsas vel speciali mandato apostolicae sedis vel auctoritate Lateranensis concilii ab Eboracensi capitulo sunt adepti; sic tamen ut tempus suspensionis in sex mensibus nullatenus computetur, cum illa Lateranensis concilii constitutio [Col. 1202D] contra negligentes tantum et desides fuerit promulgata. Et ut si voluerit, non tamen valuerit, archiepiscopus ipse in conferendis praebendis uti propria potestate, a qua etsi fuerit sua culpa suspensus, non tamen ad ipsum capitulum ex illa culpa praebendarum erat donatio devoluta, sed ad illum tempore suspensionis ipsius praebendarum donatio pertinebat qui propter ejus negligentiam et desidiam poterat praebendas donare. Tempus etiam quo ad apostolicam sedem accessit, apud illam permansit, vel recessit ab ipsa, intra sex menses nullatenus computetur. Semestre quoque tempus, non a tempore vacationis praebendarum, sed notitiae potius [Col. 1203A] ipsius archiepiscopi et commonitionis ad personam ejus a capitulo factae, cum in privilegio quod a praedecessore nostro idem capitulum dicitur impetrasse fiat mentio de commonitione canonica praemittenda, volumus computari. Illud autem omnino frivolum reputamus, si qui forte se dicant ex donatione regia quasdam ex illis obtinuisse praebendis, quasi regalis sublimitas tempore suspensionis archiepiscopi praebendas ipsas sua potuerit auctoritate conferre.



IDEM EPISCOPO SANCTI ANDREAE.

[(22) 1Kb] Sicut nobis tua fraternitas intimavit, monachi quidam et canonici regulares Ecclesias quae ad eorum praesentationem pertinent in tuo episcopatu habentes propriis usibus deputare nituntur, nec ibi [Col. 1203B] volunt ad eas, cum vacaverunt, personas idoneas praesentare, quin potius occasione concessionis quorumdam episcoporum vicarios in eis pro sua instituunt et destituunt voluntate, admissos ita pensionibus onerantes quod nec Ecclesiis competenter possunt prae paupertate nimia deservire, nec episcopo in episcopalibus respondere, nec hospitalitatem, sicut convenit, transeuntibus impertiri. Nolentes autem ut status Ecclesiarum debitus et antiquus per alicujus insolentiam subvertatur, mandamus quatenus, nisi a jurisdictione tua exemptae sint Ecclesiae supradictae, praemissos excessus studeas rationabiliter emendare; et nisi praefatae personae infra tempus in Lateranensi concilio constitutum ad vacantes Ecclesias tibi personas idoneas praesentarint, [Col. 1203C] ex tunc tibi liceat appellatione remota in eisdem ordinare rectores, qui eis et praeesse noverint et prodesse, ita quod ex hoc nullum patronis in posterum praejudicium generetur.



TITULUS IX. De procurationibus non augmentandis.



IDEM ABBATI ET CONVENTUI BELLAEVILLAE.

[(23) 1Kb] Quanto Creatori nostro sub religionis habitu astricti estis devotius famulari, tanto sollicitius nos convenit providere ne per immoderati honoris gravitatem aliquatenus possit in vobis monastici profectus ordinis impediri. Accepimus autem, vobis significantibus, quod ab ipso domus vestrae fundationis exordio de fundatoris voluntate processit ut fratribus [Col. 1203D] sancti Irenaei procurationem unam annis singulis liberaliter exhiberetis, cum terras vel redditus non teneatis ab eis propter quos hujusmodi procuratio ipsis debeat exhiberi. Verum tunc temporis propter fratrum et servientium paucitatem domum vestram exhibita procuratio non gravabat, cum fines levium non excederet expensarum. Sed nunc tantum ibi excrevit numerus servitorum et fratrum quod ad faciendam procurationem vix modo quatuor marchae sufficerent quae pro una sufficienter fieri consuevit. Ut ergo per apostolicae sollicitudinis curam [Col. 1204A] vestris possit in parte ista gravaminibus provideri, auctoritate vobis praesentium indulgemus ne ultra primam mansuram in procuratione ipsius sitis ulterius praedictis fratribus obligati, sed expensis illis quae sufficere consueverant sint contenti, nisi forte facultates Ecclesiae vestrae in tantum excreverint quod sine gravamine, ampliato fratrum numero, ad solvendum debitum procurandi extendi possit quantitas expensarum.



IDEM ABBATI ET CONVENTUI . . . . . .

[(24) 1Kb] Cum ad quorumdam malitiam coercendum in concilio Lateranensi multa fuerit deliberatione statutum ut archiepiscopi, episcopi, archidiaconi etiam et decani certum evectionis numerum et personarum in Ecclesiarum visitationibus non excedant, [Col. 1204B] quia, sicut audivimus, quidam ex praedictis personis id in Ecclesiis vestris nequaquam observant, super eo commoditati vestrae salubriter duximus providendum. Ideoque discretioni vestrae praesentium auctoritate concedimus ut si praenominatae personae numerum evectionis et personarum in concilio constitutum, cum Ecclesias visitant, excedere forte praesumpserint, et pro illis procurationem exegerint, liberum sit vobis auctoritate apostolica denegare. Et si propter hoc in ecclesias vestras vel clericos vestros aliquam sententiam promulgarint, ipsam auctoritate apostolica decernimus non tenere.



TITULUS X. De procurationibus legatorum apostolicae sedis.



IDEM PRIMICERIO ET CLERO MEDIOLANENSI.
[Col. 1204C]

[(25) 1Kb] Cum instantia nostra quotidiana sit, secundum debitum apostolicae servitutis, omnium Ecclesiarum sollicitudo continua, quoties ipsarum negotiis promovendis non possumus personaliter imminere, per fratres nostros ea expedire compellimur, quos a nostro latere destinamus, illius exemplum in hac parte secuti qui discipulis suis in mundum universum transmissis, ipse in medio terrae salutem fuit personaliter operatus. Hinc est quod cum nuper dilectum filium B. tituli Sancti Petri ad Vincula presbyterum cardinalem, apostolicae sedis legatum, pro negotiis Ecclesiae in Lombardiam duxerimus destinandum [(26) 1Kb] , et is vestram civitatem ingressus procurationes a vobis exigeret quae consueverunt apostolicae [Col. 1204D] sedis legatis et nuntiis exhiberi, vos non attendentes quod dicitur ab Apostolo: Si vobis spiritualia seminavimus, non est magnum si carnalia vestra metamus (I Cor. IX), ne vos ad onus procurationis arctaret, nisi a canonicis majoris ecclesiae se faceret antea procurari, sedem apostolicam appellastis, et sicut idem cardinalis per suas nobis litteras intimavit, in aliis etiam non modicum injuriosi fuistis: propter quod dilecti filii praepositus Sancti Nazarii et A. canonicus Sancti Stephani syndici et procuratores vestri ad sedem apostolicam venientes [Col. 1205A] ut super his statueremus ordinem et mensuram ex parte vestra suppliciter postulabant. Licet autem pro eo quod praedicto cardinali vel potius nobis in ipso contumaciter resistentes, juxta verbum Dominicum: Qui vos recipit me recipit, et qui vos spernit me spernit (Luc. X), necessaria denegastis, non pro vobis sed potius contra vos meruerunt exaudiri, quia tamen paternam affectionem, qua nobis est proprium de Romanae sedis clementia misereri semper et parcere, offensi etiam deponere non valemus, de consilio fratrum nostrorum taliter in hujusmodi duximus respondendum, quod cum omnes Ecclesiae legatis et nuntiis apostolicae sedis procurationes impendere teneantur, ab eorum praestatione nullam prorsus habere volumus excusatam, nisi [Col. 1205B] forte per speciale privilegium sedis apostolicae, quod non credimus, sit exempta, etsi longissimo tempore procurationis obsequium non impenderit, cum in talibus praescriptio sibi locum nequeat vindicare, cum nos a provisione pastoralis sollicitudinis circa omnes Ecclesias nunquam omnino cessemus. Sane in his exigendis eum modum et ordinem volumus observari ut nulla ecclesia vel praelatus se indebite praegravari rationabiliter conqueratur. Si vero de communi collecta legatorum et nuntiorum nostrorum expensas duxeritis faciendas, quod vobis non duximus inhibendum, ex hoc nobis et nostris nullum praejudicium volumus generari quo minus possint a quocunque maluerint procurationes sibi debitas postulare, ita quod si exactus ultra suam [Col. 1205C] gravatus fuerit facultatem, sibi ab aliis restauretur. Nuntiis tamen nostris in necessariis exhibendis pareat quicunque fuerit requisitus humiliter et devote, ita tamen quod in fraudem nil penitus attentetur, nec per communes ministros procurationis obsequium, si noluerint, recipere compellantur. Qui vero contumaciter eis duxerit resistendum, omni prorsus appellatione remota per ecclesiasticae districtionis sententiam compescatur.



TITULUS XI. De decimis.



IDEM SYDONIENSI, BERITENSI ET BIBLIENSI EPISCOPIS.

[(27) 1Kb] Significavit nobis venerabilis frater noster Acconensis episcopus quod cum post recuperationem [Col. 1205D] civitatis Acconensis ad inhabitandum in ea se contulissent quidam qui ante generalem occupationem terrae sanctae in aliis civitatibus regni Jerosolymitani perpetuam elegerant mansionem et in ea residentiam fecerant aliquantam et adhuc etiam resideant in eadem, praelati praedictarum civitatum eos ad solvenda sibi ecclesiastica jura ecclesiastica districtione compellunt. Quia vero transgredi non debemus terminos a patribus nostris constitutos aut falcem in messem mittere alienam, mandamus quatenus praedictorum locorum praelatos ut sibi nullam in praedictos Acconenses habitatores jurisdictionem usurpent, nec ab eis temporalia exigant quibus spiritualia [Col. 1206A] non ministrant, monitione praemissa districtione qua convenit compellatis; ita tamen quod si de agris in eorum parochia constitutis fructus percipiunt et in ultramarinis partibus ratione praediorum decimae persolvuntur, de ipsis eis decimas cum integritate persolvant.



IDEM VERCELLENSI EPISCOPO.

[(28) 1Kb] Tua nobis fraternitas intimavit quod quidam laici tuae dioecesis et alii plures episcopatuum adjacentium decimas Ecclesiis et clericis tuis perversis machinationibus subtrahere moliuntur, et conceptae perversitatis audaciam non curant satisfactione debita emendare. Quidam enim ex eis semen et sumptus qui fuerint in agricultura primitus deducendos, et de residuis impendendam esse decimam [Col. 1206B] asseverant; alii vero de portione fructuum quam a colonis accipiunt partem decimae separantes, eam capellis suis vel aliis ecclesiis seu etiam pauperibus conferunt vel in usus alios pro sua voluntate convertunt. Nonnulli clericorum vitam tanquam abominabilem detestantes decimas eis ob hoc subtrahere non verentur. Quidam insuper asserentes se possessiones et omnia jura sua cum omni honore atque districto per imperialem concessionem adeptos, decimas sub hujusmodi generalitate detinere praesumunt. Occasione praeterea veteris decimationis, quam asserunt sibi concessam, aliqui decimas novalium sibi non metuunt usurpare. Verum si ad eum a quo bona cuncta procedunt assertores hujusmodi [Col. 1206C] debitum respectum haberent, jus ecclesiasticum diminuere non contenderent, nec decimas, quae tributa sunt egentium animarum, praesumerent detinere. Cum enim Deus, cujus est terra et plenitudo ejus, orbis terrarum et universi qui habitant in ea, deterioris conditionis esse non debeat quam dominus temporalis, cujus statutum debitum de terris quas exhibet aliis excolendas, non quidem deductis sumptibus, aut semine separato, necessarium esse dignoscitur cum integritate persolvi, nimis profecto videtur iniquum si decimae, quas Deus in signum universalis dominii sibi reddit praecepit suas esse decimas et primitias asseverans, occasione praemissa vel excogitata magis fraude diminui forte valerent. Cumque Deo debita sit solutio decimarum, in tantum [Col. 1206D] ut ad eas clericis exhibendas, quibus eas ipse pro suo cultu concessit, laici, si moniti forte noluerint, ecclesiastica sint districtione cogendi, praetextu nequitiae clericorum nequeunt eas aliis, nisi quibus ex mandato divino debentur, pro suae voluntatis arbitrio erogare, cum nulli sit licitum aliena cuicunque concedere praeter domini voluntatem, quanquam per sollicitudinem officii pastoralis clerici sint a sua nequitia coercendi. Et cum de cunctis omnino proventibus decimae sint solvendae, sicut colonus de parte fructuum quae sibi remanet ratione culturae, sic et dominus de portione quam percipit ratione terrae decimam reddere sine diminutione tenetur. [Col. 1207A] Porro cum laicis nulla sit de spiritualibus rebus concedendi vel disponendi facultas attributa [(29) 1Kb] , imperialis concessio, quantumcunque generaliter fiat, neminem potest a solutione decimarum eximere, quae divina constitutione debentur; nec occasione decimationis antiquae, licet in feudum concessae, decimae sunt novalium usurpandae; cum in talibus non sit extendenda licentia, sed potius restringenda.



IDEM PISTORIENSI EPISCOPO.

[(30) 1Kb] A nobis tua fraternitas requisivit utrum ab illis exigere decimas debeas qui possessiones dant vel recipiunt ad affictum, cum alii se conentur per alios excusare quo minus cogantur ad decimas persolvendas. Cum igitur quilibet decimas solvere teneatur, nisi a praestatione ipsarum specialiter sit exemptus, [Col. 1207B] fraternitati tuae duximus respondendum quod a dantibus possessiones et recipientibus ad afflictum de fructibus quos percipiunt decimae sunt solvendae, nisi ab eis aliquid ostendatur quare ab hujusmodi sint immunes.



IDEM EPISCOPO ABULENSI.

[(31) 1Kb] Ex parte dilectorum filiorum capituli Abulensis fuit in audientia nostra querimonia recitata quod cum homines tuae dioecesis in castris et in ipsa civitate morantes de tribus partibus frugum totius agriculturae suae, molendinorum etiam, et hortorum, et ruricolae de quarta parte parochialibus ecclesiis, a quibus ecclesiastica percipiunt sacramenta, decimas solvere teneantur, licet ministri ecclesiarum [Col. 1207C] ipsarum fere nullos habeant redditus, praeter decimas, unde valeant sustentari, domini praedictorum hortorum et molendinorum ipsa tradunt Saracenis in grave detrimentum Ecclesiarum et praejudicium excolenda, qui nolunt Ecclesiis, sicut olim Christiani solebant, freti potentia et favore illorum a quibus illis excolenda traduntur, decimas exhibere. Volentes igitur ipsis Ecclesiis et earum ministris super hoc, prout convenit, providere, mandamus quatenus nisi Saraceni illi ad commonitionem tuam cum ea integritate qua Christiani solebant praedictas decimas Ecclesiis voluerint exhibere, eis facias communionem a Christianis super mercimoniis rerum venalium et aliis penitus denegari, Christianos illos, qui talibus contra formam apostolici mandati communicare [Col. 1207D] praesumpserint, a sua praesumptione per censuram ecclesiasticam appellatione remota compescens.



IDEM R. ARCHIPRESBYTERO, R. MAGISTRO SCHOLARUM, ET P. DE VICO CANONICO SANCTI AUSTREGISILI BITURICENSIS.

[(32) 1Kb] Cum apostolica sedes, cui licet immeriti praesidemus, universis per orbem Ecclesiis non humana sed divina sit institutione praelata, justum est et conveniens ut ad eam tanquam ad magistram et matrem super diversis juris articulis referantur dubiae [Col. 1208A] quaestiones, ut quae jura constituit, eadem quoque jura distinguat; ne quae diversa cernuntur, videantur adversa. Sane, sicut ex litteris vestris accepimus, cum ex una parte capitulum Sancti Stephani et capitulum de Salis, et ex alia monachi de Pratea, super decima quadam quam a monachis ipsis petebant in vestrum compromisissent arbitrium, et vos partibus convocatis cognosceritis de causa, monachi proponebant donationem ipsius decimae sibi a quodam milite factam et venerabilis fratris nostri Bituricensis archiepiscopi dioecesani ejus accedente consensu confirmatam fuisse seque auctoritate Hieronymi munitos exstitisse, qui scribens ad Damasum [(33) 1Kb] , ait: Si aliquando fuerint a laicis male detenta quae divini juris esse noscuntur, et [Col. 1208B] in usum transierint monachorum, episcopo tamen loci illius praebente consensum, constabunt eis omnia perpetua firmitate subnixa. Econtrario pars allegabat adversa consensum episcopi sine cleri consensu minus sufficere, auctoritate Leonis papae dicentis [(34) 1Kb] : Ne quis episcopus de rebus Ecclesiae quidquam donare vel commutare vel vendere audeat, nisi forte aliquid horum faciat ut meliora prospiciat, et cum totius cleri consensu atque tractatu id eligat quod non sit dubium Ecclesiae profuturum. Quia vero super his auctoritatibus dubitantes sedem apostolicam consulere voluistis, humiliter inquirentes utrum quando decima possidetur a laico, si conferatur Ecclesiae, ad confirmandam donationem consensus episcopi sine cleri consensu sufficiat, nos devotioni vestrae taliter respondemus, [Col. 1208C] quod monendus est laicus qui decimam detinet ut eam restituat Ecclesiae ad quam spectat. Quod si forsan induci nequiverit, et eam cum dioecesani consensu alteri Ecclesiae assignarit, praesertim religioso conventui, constabit ipsa donatio perpetua firmitate subnixa. Auctoritates enim praemissae, licet diversae, non sunt tamen adversae; cum aliud sit alienare quod ab Ecclesia possidetur, et aliud quod detinetur a laico ad usum ecclesiasticum revocare. In alienatione vero, juxta Leonis papae decretum, consensus episcopi sine cleri consensu non sufficit. In revocatione autem, juxta responsum Hieronymi, sufficit consensus episcopi, cum per utrumque utilitati Ecclesiae consulatur. Nam et in Lateranensi concilio [Col. 1208D] [(35) 1Kb] est inhibitum ne quaelibet religiosa persona ecclesias et decima de manibus laicorum sine consensu episcoporum recipiat. Per quod recte datur intelligi quod sufficit consensus episcopi ut licitum sit Ecclesiae decimam de manu recipere laicali. Hoc autem de his decimis intelligimus quae fuerint in feudum concessae.



IDEM ABBATI ET CONVENTUI LEUMENSI.

Exposuisti nobis tu, fili abbas, in nostra praesentia constitutus quod cum possessiones quaedam ad tuum aliquando monasterium devolvuntur, quarum decimas [Col. 1209A] milites et alii laici a dioecesanis episcopis vel ecclesiis in feodum tenent perpetuo possidendas, et vos eas propriis sumptibus et laboribus excolatis, illi qui decimas ipsas habere noscuntur in feodum, a vobis eas exigunt et extorquent contra privilegia pontificum Romanorum. Propter quod cupientes in ea qua decet viros religiosos tranquillitate vivere, non quaestionum tumultibus agitari, tu, fili abbas, pro monasterio tuo a nobis humiliter postulasti ut tibi daremus licentiam decimas a laicis redimendi, cum vix aut nunquam ad eos ad quos de jure pertinuerant valeant ulterius revocari: quibus et vos non tenemini decimas de terris illis exsolvere, cum vobis per privilegia Romanorum pontificum sit indultum ut de laboribus vestris, quos propriis manibus aut [Col. 1209B] sumptibus colitis, nullus a vobis exigere decimas aut extorquere praesumat. Cum ergo petitionibus illis favor sit apostolicus exhibendus per quas nullus laeditur et alteri subvenitur, nos tranquillitati vestrae paterna volentes sollicitudine providere, ut decimas quas laici taliter a vobis de possessionibus vestris exigunt et extorquent, sublato appellationis obstaculo redimere valeatis, devotioni vestrae auctoritate praesentium indulgemus; ita tamen quod consueta servitia, quae laici pro decimis illis Ecclesiis tenebantur impendere, occasione venditionis hujusmodi minime denegentur.



TITULUS XII. De nuntiis Hospitalariorum cruce falso signatis, et laicis qui officium praedicationis sibi usurpant.
[Col. 1209C]


IDEM ARCHIEPISCOPO LUNDENSI.

[(36) 1Kb] Tuarum nos tenor litterarum edocuit quod fratres hospitalis Sancti Joannis laici et illitterati ad partes illas mittuntur pro eleemosynis colligendis quas populus ex devotione pro sustentatione pauperum praefato loco mittere consuevit. Quia vero non sufficiunt per se loca omnia circuire, sibi clericos, sacerdotes, laicos etiam rudes, non religiosos, sed in nequitiis exercitatos, assumunt, eorum pectoribus crucis characterem imponentes. Quidam praeterea cum uxoribus suis in domibus propriis commorantur; quos eo quod eos de suis aliquid conferunt annuatim, ita emancipare contendunt ut aliis secundum leges terrae de sibi objectis respondere [Col. 1209D] minime teneantur. Verum quia privilegium merentur amittere qui permissa sibi abutuntur potestate, mandamus quatenus si quos clericos aut sacerdotes seu laicos a praedictis fratribus pro colligendis eleemosynis cruce falso signatos inveneris, his a quibus missos ipsos fuisse constiterit, per totam provinciam tuam nostra fretus auctoritate exhortationis hujusmodi officium interdicas, missos, etiamsi laici fuerint, excommunicationis mucrone percellas; si clerici vel presbyteri fuerint, ab officio beneficioque suspendas; nulla prorsus privilegii beneficio vel apostolico remedio praevalente. Alios vero, quos ad respondendum aliis secundum leges terrae pro praemissa [Col. 1210A] causa asserunt non teneri, nolumus excusari quin eos ad respondendum sublato appellationis impedimento compellas.



TITULUS XIII. De haereticis et eis qui eos receptant.



IDEM UNIVERSIS CHRISTI FIDELIBUS TAM IN URBE METENSI QUAM EJUS DIOECESI CONSTITUTIS.

[(37) 1Kb] Cum ex injuncto nobis apostolatus officio facti simus secundum Apostolum sapientibus et insipientibus debitores, pro universorum salute nos oportet esse sollicitos, ut et malos retrahamus a vitiis, et bonos in virtutibus foveamus. Tunc autem opus est discretione majori cum vitia sub specie virtutum occulte subintrant, et angelus Satanae se in angelum lucis simulate transformat. Sane significavit [Col. 1210B] nobis venerabilis frater noster Metensis episcopus per litteras suas quod tam in dioecesi quam in urbe Metensi laicorum et mulierum multitudo non modica tracta quodammodo desiderio Scripturarum, Evangelia, Epistolas Pauli, Psalterium, Morale Job, et plures alios libros sibi fecit in Gallico sermone transferri, translationi hujusmodi adeo libenter, utinam autem et prudenter intendens, ut secretis conventionibus talia inter se laici et mulieres eructare praesumant et sibi invicem praedicare, qui etiam aspernantur eorum consortium qui se similibus non immiscent; et a se reputant alienos qui aures et animos talibus non apponunt: quos cum aliqui parochialium sacerdotum super his corripere voluissent, ipsi eis in faciem restiterunt, conantes rationem [Col. 1210C] inducere de scripturis quod ab his non debent aliquatenus prohiberi. Quidam etiam ex eis simplicitatem sacerdotum suorum fastidiunt; et cum ipsis per eos verbum salutis proponitur, se melius habere in libellis suis et prudentius se posse id eloqui submurmurant in occulto. Licet autem desiderium intelligendi divinas Scripturas et secundum eas studium adhortandi reprehendendum non sit, sed potius commendandum, in eo tamen apparent merito arguendi quod tales occulta conventicula celebrant, officium sibi praedicationis usurpant, sacerdotum simplicitatem eludunt, et eorum consortium aspernantur qui talibus non inhaerent. Deus enim lux vera, quae omnem hominem in hunc mundum [Col. 1210D] venientem illuminat, in tantum odit opera tenebrarum ut apostolos suos in mundum universum praedicaturos Evangelium omni creaturae missurus, eis aperte praeceperit, dicens: Quod dico vobis in tenebris, dicite in lumine, et quod in aure auditis, praedicate super tecta (Matth. X); per hoc manifeste denuntians quod evangelica praedicatio non in occultis conventiculis, sicut haeretici faciunt, sed in ecclesiis juxta morem catholicum est publice proponenda. Nam juxta testimonium Veritatis, omnis qui male agit odit lucem, et ad lucem non venit, ne ejus opera arguantur. Qui autem facit veritatem, venit ad lucem, ut manifestentur opera ejus; quia in [Col. 1211A] Deo sunt facta. Propter quod cum pontifex interrogasset Jesum de discipulis suis et de doctrina ejus, respondit: Ego palam locutus sum mundo, ego semper docui in Synagogis et in templo, quo omnes Judaei conveniunt, et in occulto locutus sum nihil (Joan. XVIII). Porro si quis objiciat quod juxta praeceptum Dominicum non est sanctum dandum canibus, nec margaritae mittendae sunt ante porcos, cum et Christus ipse quidem non omnibus, sed solis apostolis dixerit: Vobis datum est nosse mysterium regni Dei, caeteris autem in parabolis (Luc. VIII), intelligat canes et porcos non eos esse qui Sanctum gratanter accipiunt et margaritas libenter acceptant, sed illos qui Sanctum dilacerant et margaritas contemnunt, quales sunt qui evangelica verba et ecclesiastica sacramenta [Col. 1211B] non ut Catholici venerantur, sed abominantur potius ut haeretici, oblatrantes semper et blasphemantes; quos Paulus apostolus post primam et secundam commonitionem docet esse vitandos. Arcana vero fidei sacramenta non sunt passim omnibus exponenda, cum non passim ab omnibus possint intelligi, sed eis tantum qui ea possunt fideliter concipere intellectu. Propter quod simplicioribus inquit Apostolus: Quasi parvulis in Christo lac potum dedi vobis, non escam (I Cor. III). Majorum est enim solidus cibus sicut aliis ipse dicebat: Sapientiam loquimur inter perfectos. Inter vos autem nil judicavi me scire nisi Christum Jesum et hunc crucifixum (I Cor. II). Tanta est enim divinae Scripturae [Col. 1211C] profunditas ut non solum simplices et illitterati, sed etiam prudentes et docti, non sufficiant plene ad ipsius intelligentiam indagandam. Propter quod dicit Scriptura: Quia multi defecerunt scrutantes scrutinio (Psal. LXIII). Unde recte fuit olim in lege divina statutum ut bestia quae montem tetigerit lapidetur, ne videlicet simplex aliquis et indoctus praesumat ad subtilitatem Scripturae sacrae pertingere vel etiam aliis praedicare. Scriptum est enim: Altiora te ne quaesieris (Eccle. III). Propter quod dicit Apostolus: Non plus sapere quam oportet sapere, sed sapere ad sobrietatem (Rom. XII). Sicut enim multa sunt membra corporis, omnia vero membra non eumdem actum habent, ita multi sunt ordines in Ecclesia, sed non omnes idem habent officium; [Col. 1211D] quia secundum Apostolum, alios quidem Dominus dedit apostolos, alios prophetas, alios autem doctores, etc. Cum igitur ordo doctorum sit quasi praecipuus in Ecclesia, non debet sibi quisquam indifferenter praedicationis officium usurpare. Nam, secundum Apostolum, quomodo praedicabunt nisi mittantur. Et Veritas ipsa praecepit, dicens: Rogate dominum messis ut mittat operarios in messem suam (Matth. IX).

Quod si forte quis argute respondeat quod tales invisibiliter mittuntur a Deo, etsi non visibiliter mittantur ab homine, cum invisibilis missio multo sit dignior quam visibilis, et divina longe melior quam humana (unde Joannes Baptista non legitur missus ab homine, sed a Deo, sicut evangelista [Col. 1212A] testatur: Quia fuit homo missus a Deo cui nomen erat Joannes [Joan. I]), potest et debet utique ratione praevia responderi quod cum interior illa missio sit occulta, non sufficit cuiquam nude tantum asserere quod ipse sit missus a Deo, cum hoc quilibet haereticus asseveret; sed oportet ut astruat illam invisibilem missionem per operationem miraculi vel per Scripturae testimonium speciale. Unde cum Dominus mittere vellet Moysem in Aegyptum ad filios Israel, ut crederetur ei quod mitteretur ab ipso, dedit ei signum ut converteret virgam in colubrum et colubrum iterum reformaret in virgam. Joannes quoque Baptista missionis suae speciale testimonium protulit de Scriptura, respondens sacerdotibus et levitis qui missi fuerant ad [Col. 1212B] interrogandum quis esset et qualiter baptizandi sibi officium assumpsisset. Ego vox clamantis in deserto: Dirigite viam Domini, sicut dixit Isaias propheta (ibid.). Non est ergo credendum ei qui se dicit missum a Deo, cum non sit missus ab homine, nisi de se speciale proferat testimonium de Scripturis vel evidens miraculum operetur. Nam et de his qui missi leguntur a Deo evangelista testatur quod ipsi profecti praedicaverunt ubique, Domino cooperante et sermonem confirmante sequentibus signis. Licet autem scientia valde sit necessaria sacerdotibus ad doctrinam, quia juxta verbum propheticum: Labia sacerdotis custodiunt scientiam, et legem requirent ex ore ejus, quia angelus Domini exercituum est [Col. 1212C] (Malach. II), non est tamen simplicibus sacerdotibus etiam a scholasticis detrahendum, cum in eis sacerdotale ministerium debeat honorari. Propter quod Dominus in lege praecepit: Diis non detrahes (Exod. XXII), sacerdotes intelligens, qui propter excellentiam ordinis et officii dignitatem deorum nomine nuncupantur. Juxta quod alibi dicit de servo volente apud dominum remanere, ut dominus offerat eum diis. Cum enim juxta verbum Apostoli servus suo domino stet aut cadat, profecto sacerdos ab episcopo, cujus est correctioni subjectus, debet in mansuetudinis spiritu castigari, non autem a populo, cujus est correctioni praepositus, in spiritu superbiae reprehendi; cum juxta praeceptum Domini pater et mater non debeant maledici, [Col. 1212D] sed potius honorari: quod de spirituali patre multo fortius debet intelligi quam carnali. Nec quisquam suae praesumptionis audaciam illo defendat exemplo, quod asina legitur reprehendisse prophetam, vel quod Dominus ait: Quis ex vobis arguet me de peccato? et si male locutus sum, testimonium perhibe de malo (Joan. VIII), cum aliud sit fratrem in se peccantem occulte corrigere: (quod utique quicunque tenetur efficere secundum regulam evangelicam, in quo casu sane potest intelligi quod Balaam fuit correptus ab asina), et aliud patrem suum etiam delinquentem reprehendere manifeste ac praecipue fatuum pro simplici appellare: quod utique nulli licet secundum evangelicam veritatem. Nam qui etiam fratri suo dixerit fatue, reus erit gehennae [Col. 1213A] ignis. Rursus aliud est quod praelatus se sponte, de sua confisus innocentia, subditorum accusationi supponit (in quo casu praemissum Domini verbum debet intelligi), et aliud est quod subditus, non tam animo corripiendi quam detrahendi, exsurgit temerarius in praelatum, cum eum potius maneat necessitas obsequendi.

Quod si forte necessitas postularit ut sacerdos, tanquam inutilis aut indignus, a cura gregis debeat removeri, agendum est ordinate apud episcopum, ad cujus officium tam institutio quam destitutio sacerdotum noscitur pertinere. Illud autem, tanquam de supercilio Pharisaeorum procedens, debet ab omnibus aspernari, quod tanquam ipsi soli sint justi, caeteros aspernantur; cum et hactenus [Col. 1213B] ab initio nascentis Ecclesiae multi fuerint viri sancti qui nec tales fuisse leguntur nec talibus adhaesisse, cum de novo tales surrexisse legantur, quod nisi contenti sint doceri potius quam docere, ad illos forsitan pertinebit quibus Dominus ait: Nolite fieri plures magistri (Jac. III). Nos ergo, filii, quia paterno vos affectu diligimus, nec sub praetextu veritatis in foveam decidatis erroris, et sub specie virtutum in laqueum vitiorum, mandamus quatenus ab his quae superius reprehensibilia denotavimus et linguam et animum revocetis, fidem catholicam et regulam ecclesiasticam observantes, ne vos verbis fallacibus circumveniri vel etiam circumvenire contingat, quia nisi correctionem nostram et admonitionem [Col. 1213C] paternam receperitis humiliter et devote, nos post oleum infundemus et vinum, severitatem ecclesiasticam apponentes; ut qui noluerint obedire spontanei, discant acquiescere vel inviti.



IDEM EPISCOPO ET CAPITULO METENSI.

[(38) 1Kb] Sicut Ecclesiarum praelatis incumbit ad capiendum vulpes parvulas, quae demoliri vineam Domini moliuntur, prudenter et diligenter intendere, sic est eis summopere praecavendum ne ante messem zizania colligantur, ne forsan cum eis triticum evellatur. Sane sicut non debet haeretica pravitas tolerari, sic enervari non debet religiosa simplicitas; ne vel patientia nostra haereticis audaciam subministret, vel simplices impatientia nostra confundat, [Col. 1213D] ut nobis diruptis convertantur in arcum perversum, et in haereticos de simplicibus commutentur. Sane significasti nobis per litteras tuas quod tam in dioecesi quam in urbe Metensi, etc. ut supra usque in occulto. Quia vero in dubiis non est de facili sententia proferenda, cum quod vel iidem errent in fide, vel a doctrina discrepent salutari, nobis per tuas litteras, frater episcope, non duxeris exprimendum, cum opinionem et vitam eorum penitus ignoremus qui sacras Scripturas taliter transtulerunt, aut eorum qui docent taliter jam translatas, quorum neutrum potest fieri sine scientia litterarum, licet in his arguendi merito videantur [Col. 1214A] quod occulta conventicula celebrant, officium sibi, etc. usque non inhaerent, mandamus quatenus eos commonere diligentius studeatis, rationibus et exhortationibus innitentes ut ab his in quibus apparent reprehensione notabiles omnino desistant, nec officium sibi vindicent alienum. Inquiratis etiam sollicite veritatem quis fuerit actor translationis illius, quae intentio transferentis, quae fides utentium, quae causa docendi, si sedem apostolicam et catholicam Ecclesiam venerantur; ut super his et aliis quae necessaria sunt ad indagandam plenius veritatem per litteras vestras sufficienter instructi quid statui debeat melius intelligere valeamus. Revocandi autem eos et convincendi secundum Scripturas super his quae reprehensibilia denotavimus [Col. 1214B] viam vobis in litteris quas communiter illis dirigimus aperimus.



IDEM CLERO ET POPULO VITERBIENSI.

[(39) 1Kb] Vergentis in senium saeculi corruptelam non solum sapiunt elementa corrupta, sed et dignissima creaturarum ad imaginem et similitudinem condita conditoris, praelata privilegio dignitatis volucribus coeli et bestiis universae terrae, testatur; nec tantum eo quasi deficiente jam deficit, sed inficit et inficitur scabra rubigine vetustatis. Peccat enim ad extremum homo miserrimus; et qui non potuit in sui et mundi creatione in paradiso persistere, circa sui et orbis dissolutionem degenerat, et pretii suae redemptionis circa fines saeculorum oblitus, [Col. 1214C] dum variis ac vanis quaestionum se nexibus ingerit, se ipsum laqueis suae fraudis innectit, et incidit in foveam quam paravit. Ecce etenim inimico homine messi Dominicae superseminante semen iniquum, segetes in zizania pullulant vel potius polluuntur, triticum arescit et evanescit in paleas, in flore tinea, et vulpes in fructu demoliri vineam Domini moliuntur. Nova siquidem sub Novo Testamento Achor progenies de Spoliis Jericho regulam auream palliolumque furantur, et Abiro, Dathan et Chore soboles detestanda novis thuribulis fermentatum thymiama novis voluit altaribus adolere, dum nox nocti scientiam indicat, dum caecus praebet caeco ducatum, dum haereses pullulant, et quem divinae reddit haereditatis expertem, suae constituit [Col. 1214D] haereticus haeresis et damnationis haeredem. Hi sunt caupones qui aquam vino commiscent et virus draconis in aureo calice Babylonis propinant, habentes secundum Apostolum speciem pietatis, virtutem autem ejus penitus abnegantes. Licet autem circa vulpes hujusmodi parvulas, species quidem habentes diversas, sed caudas adinvicem colligatas, quia de vanitate conveniunt in idipsum, diversa praedecessorum nostrorum temporibus emanaverint instituta, nondum tamen usque adeo pestis potuit mortificari mortifera quin sicut cancer amplius serperet in occulto, et jam in aperto suae virus iniquitatis effundat, dum palliata specie religionis et [Col. 1215A] multos decipit simplices, et quosdam seducit astutos, factus magister erroris qui non fuerat discipulus veritatis. Ne autem nos, qui licet circa horam undecimam, inter operarios tamen, imo super operarios vineae Domini Sabaoth sumus a patrefamilias evangelico deputati, et quibus ex officio pastorali sunt oves Christi commissae, nec capere vulpes demolientes vineam Domini nec arcere lupos ab ovibus videamur, et ob hoc merito vocari possimus canes muti non valentes latrare, ac perdamur cum malis agricolis, et mercenario comparemur, contra defensores, receptatores, fautores et credentes haereticorum aliquid severius duximus statuendum; ut qui per so ad viam rectitudinis revocari non possunt, in suis saltem defensoribus et [Col. 1215B] fautoribus ac etiam credentibus confundantur; et cum se viderint ab hominibus evitari, reconciliari desiderent unitati. De communi ergo fratrum nostrorum consilio, assensu quoque archiepiscoporum et episcoporum apud sedem apostolicam existentium, districtius inhibemus ne quis haereticos receptare quomodolibet vel defendere aut ipsis favere vel credere quoquomodo praesumat; praesenti decreto firmiter statuentes ut si quis aliquid horum facere forte praesumpserit, nisi primo secundove commonitus a sua super hoc curaverit praesumptione cessare ipso jure sit factus infamis, nec ad publica officia vel consilia civitatum nec ad eligendos aliquos ad hujusmodi nec ad testimonium admittatur. [Col. 1215C] Sit etiam intestabilis, nec ad haereditatis successionem accedat. Nullus praeterea ipsi cogatur super quocunque negotio respondere. Quod si forsan judex exstiterit, ejus sententiam nullam obtineat firmitatem, nec causae aliquae ad ejus audientiam perferantur. Si fuerit advocatus, ejus patrocinium nullatenus admittatur; si tabellio, instrumenta confecta per ipsum nullius penitus sint momenti, sed cum auctore damnato damnentur. In similibus etiam idem praecipimus observari. Si vero clericus fuerit, ab omni officio et beneficio deponatur; ut quo major est culpa, gravior exerceatur vindicta. Si quis autem tales, postquam ab Ecclesia fuerint denotati, contempserit evitare, anathematis se noverit sententiam incurrisse. In terris vero nostrae temporali [Col. 1215D] jurisdictioni subjectis bona eorum statuimus publicari. Et in aliis idem fieri praecipimus per potestates et principes saeculares; quos ad id exsequendum, si forte negligentes existerent, per censuram ecclesiasticam appellatione postposita compelli volumus et mandamus. Nec ad eos bona ipsorum ulterius revertantur; nisi his ad cor redeuntibus et abnegantibus haereticorum consortium aliquis voluerit misereri, ut temporalis saltem poena corripiat quem spiritualis non corrigit disciplina. Cum enim, secundum legitimas sanctiones, reis laesae majestatis punitis capite, bona confiscentur ipsorum, corum filiis vita solummodo ex misericordia conservata, [Col. 1216A] quanto magis qui oberrantes in fide Domini Dei Filium Jesum Christum offendunt, a capite nostro, quod est Christus, ecclesiastica debent districtione praecidi et bonis temporibus spoliari, cum longe sit gravius aeternam quam temporalem laedere majestatem. Nec hujus severitatis censuram orthodoxorum etiam exhaeredatio filiorum quasi cujusdam miserationis praetextu debet ullatenus impedire, cum in multis casibus etiam secundum divinum judicium filii pro patribus temporaliter puniantur, et juxta canonicas sanctiones quandoque feratur ultio non solum in auctores scelerum sed et in progeniem damnatorum. Decernimus ergo, . . . nostrae inhibitionis et constitutionis, etc.



TITULUS XIV. De falsariis.
[Col. 1216B]


IDEM REMENSI ARCHIEPISCOPO ET EJUS SUFFRAGANEIS.

[(40) 1Kb] Dura saepe mandata et institutiones interdum iniquas a sede apostolica emanare multi arguunt et mirantur, et in hoc ei culpam imponunt in quo sinceritas ejus culpae prorsus ignara per innocentiam excusatur. Nos etenim circa negotia majora frequentius occupati, et curam universorum ex officio nostro gerentes, per quod sumus omnibus debitores cum omnibus apud nos instantibus incontinenti satisfacere non possimus, quidam, eo quod a semita justitiae oberrantes, aut ultra quam permittit honestas suae petitionis licentiam extendentes, exaudiri non possunt, in motum proprium voluntatis irrumpunt, [Col. 1216C] et ad sua ingenia falsitatis et artes perditionis cum animi exquisita malitia recurrentes, per falsae astutiam speciei candorem puritatis apostolicae denigrare ac depravare nituntur. Ex cujus falsitatis ingenio quot et quanta mala proveniant, cum per eam et innocentes quandoque damnentur, et rei ab objectis criminibus absolvantur, nec non et apostolicae sedis laedatur auctoritas, ipsa rei evidens malitia protestatur. Licet autem hujusmodi falsitas aliquandiu possit cum operibus tenebrarum abscondi, tamen quia per eam beatis apostolis specialiter infertur injuria, ille a quo in persona eorum Romana Ecclesia auctoritatem super universas ecclesias accepit (unde et bulla nostra, per quam totius Christianitatis negotia aguntur, capitum ipsorum charactere [Col. 1216D] praesignatur) perniciem tanti sceleris non patitur in tantum praejudicium eorum diutius occultari. Accidit enim nuper in Urbe quod quidam hujusmodi falsitatis astutiam perniciosius exercentes in suis fuerunt iniquitatibus comprehensi, ita quod bullas tam sub nomine nostro quam bonae memoriae C. papae praedecessoris nostri, quas falso confinxerant, et quamplures litteras bullis signatas eisdem invenimus apud eos. Nos autem honori Romanae Ecclesiae et utilitati omnium paterna volentes sollicitudine providere, de consilio fratrum nostrorum statuimus et sub excommunicationis poena et suspensionis ordinis et beneficii districtius inhibemus ne [Col. 1217A] quis apud sedem apostolicam de caetero litteras nostras nisi a nobis vel de manibus illorum recipiat qui de mandato nostro sunt ad illud officium deputati. Si vero persona tantae auctoritatis exstiterit ut deceat eum per nuntium litteras nostras recipere, nuntium ad cancellariam nostram vel ad nos ipsos mittat idoneum, per quem litteras apostolicas juxta formam praescriptam recipiat. Si quis autem in hac parte mandati nostri transgressor exstiterit, si laicus fuerit, excommunicationi subjaceat, si clericus, officii sui et beneficii suspensione damnetur. Verum quia, sicut a falsariis ipsis accepimus, tam ad partes vestras quam ad caeteras regiones per litteras transmissas ab eis suae iniquitatis falsitas multipliciter est diffusa, fraternitati vestrae per apostolica scripta [Col. 1217B] mandamus quatenus provinciale concilium evocetis, in quo solemniter et regulariter statuatis ut per singulas parochias publice proponatur quod si quis a sede apostolica litteras impetravit quarum tenor possit esse suspectus, et eis uti voluerit, ut statutam poenam evadat, primo fiat collatio de falsa bulla cum vera, et si eam invenerit falsitate notandam, episcopo dioecesano, abbati, vel archidiacono loci easdem litteras non differat praesentare; qui veritate comperta illum qui tales litteras reportavit, si laicus est, excommunicationi subjiciat, si clericus, eum ab officio beneficioque suspendat. Ad haec adjicientes statuimus ut generalem excommunicationis sententiam promulgetis, quam per singulas parochias faciatis frequentius innovari, quod si [Col. 1217C] quis falsas litteras se cognoscit habere, intra XV dies litteras illas aut destruat aut resignet, si poenam voluerit excommunicationis evadere, quam, nisi forsan in mortis articulo, sine speciali mandato nostro a quocunque nolumus relaxari; nec etiam, si praesumpta fuerit contra hoc absolutio, quidquam habeat firmitatis, ne forte post tempora nostra falsitas interim occultata cuiquam valeat praejudicium generare. Caeterum ad majorem illius notitiam falsitatis habendam, ut fieri possit bullae falsae cum vera collatio praesentibus litteris unam de bullis falsis cum vera bulla duximus apponendam, districtius injungentes ut quascunque litteras inveneritis hac vel alia falsitate notandas, si quid actum occasione illarum, [Col. 1217D] appellatione postposita irritetis, ita quod hujusmodi falsitas nullo temporis spatio valeat excusari, et portitores earum tandiu faciatis sub arcta custodia detineri donec receperitis super hoc nostrae beneplacitum voluntatis.



IDEM ARCHIDIACONO ET CANONICIS MEDIOLANENSIBUS.

[(41) 1Kb] Licet ad regimen apostolicae sedis, quae dante Domino universarum Ecclesiarum mater est et magistra, insufficientes nos vita et scientia reputemus, quantum tamen Dominus nobis sua miseratione concesserit, ab his proposuimus abstinere per quae nobis possit merito derogari; quanquam ex infirmitatis humanae defectu non sic formam perfectionis [Col. 1218A] semper et in omnibus imitari possumus quin aliquid aliquando in nostris subrepat operibus quod minus circumspectae providentiae valeat imputari, quod tamen non ex industria vel conscientia certa, sed interdum ex ignorantia vel nimia occupatione contingit. Significastis siquidem nobis per litteras vestras quod cum quaedam vobis fuissent litterae praesentatae, per quas vobis districte praecipere videbamur ut J. de Cimil. clericum ecclesiae vestrae in canonicum reciperetis et fratrem, nec aliquem alium in canonicum vocaretis donec ipsae praebendae beneficium plenarie fuisset adeptus, earum tenore diligenter inspecto vix eas credidistis de nostra conscientia processisse, vel si etiam processerint, per nimiam importunitatem fuisse obtentas. Caeterum cum easdem [Col. 1218B] litteras, sicut viri providi et discreti, ad nostram remisissetis praesentiam, ut ex earum inspectione plenius nosceremus utrum ex nostra conscientia processissent, plus in eis invenimus quam vestra fuisset in eis discretio suspicata. Nam licet in stylo dictaminis et forma scripturae aliquantulum coeperimus dubitare, bullam tamen veram invenimus, quod primum nos in vehementem admirationem induxit, cum litteras ipsas sciremus de conscientia nostra nullatenus emanasse. Bullam igitur hinc inde diligentius intuentes, in superiori parte, qua filo adhaeret, eam aliquantulum tumentem invenimus; et cum filum ex parte tumenti sine violentia qualibet attrahi fecissemus, bulla in filo altero remanente, filum ex parte illa fuit ab ipso sine qualibet difficultate [Col. 1218C] avulsum; in cujus summitate adhuc etiam incisionis indicium apparebat, per quod liquido deprehendimus bullam ipsam ex aliis litteris extractam fuisse ac illis per vitium falsitatis insertam. Cum ergo tantus excessus relinqui non debeat impunitus, mandamus quatenus dictum J. nisi infra XX dies post harum susceptionem a vobis commonitus ad praesentiam nostram cum testimonio litterarum vestrarum satisfacturus accesserit, extunc ab omni ecclesiastico beneficio et clericali officio, sublato cujuslibet contradictionis et appellationis obstaculo, suspendatis; vel si beneficio caret, anathematis eum vinculo innodetis; cum ab hac culpa non de facili sit credendus immunis, cum nec per fratres [Col. 1218D] nec per consanguineos nostros nos, licet saepius rogatos, potuisset inducere ut super hoc nostras vobis litteras mitteremus. Ex quo fraudem auctoris, etsi principalis falsarius ipse non fuerit, sufficienter agnoscere potuisset praesertim cum eo tempore praesens fuisse dicatur quo contra falsarios publice constituimus, inter caetera, sub poena excommunicationis firmiter inhibentes ne quis litteras apostolicas nisi de manu nostra vel bullatoris nostri reciperet, illis duntaxat exceptis quibus propter excellentiam dignitatis indulsimus ut per nuntios fideles et notos id ipsum possent efficere. Ut autem varietates hujusmodi falsitatis, quas hactenus deprehendimus, [Col. 1219A] vos ipsi de caetero deprehendere valeatis, eas vobis praesentibus litteris duximus exprimendas. Prima species falsitatis haec est, ut falsa bulla litteris apponatur; secunda, ut filum de vera bulla extrahatur ex toto, et per aliud filum immissum falsis litteris inseratur; tertia, ut filum ab ea parte in qua charta plicatur incisum cum vera bulla falsis litteris immittatur sub eadem plicatura cum filo similis canapis restauratum. Quarta, quod a superiore parte bullae altera pars fili sub plumbo rescinditur, et per idem filum litteris falsis inserta reducitur infra plumbum. Quinta, cum litteris bullatis et redditis aliquid in eis per rasuram tenuem immittatur. Eos etiam a crimine falsitatis non reputamus immunes qui contra constitutionem nostram praemissam scienter litteras [Col. 1219B] nostras nisi de nostra vel bullatoris nostri manu recipiunt. Eos quoque qui accedentes ad bullam falsas litteras caute projiciunt, ut de vera bulla cum aliis sigillentur. Sed hae duae species falsitatis non possunt facile deprehendi nisi vel in modo dictaminis vel in forma scripturae, vel qualitate chartae falsitas cognoscatur. In caeteris autem diligens indagator falsitatem poterit diligentius intueri, vel in adjunctione filorum, vel in collatione bullae, vel motione, vel obtusione; praesertim si bulla non sit aequalis, sed alicubi magis sit tumida, alibi magis depressa.



IDEM ANTIBARENSI ARCHIEPISCOPO.

[(42) 1Kb] Quam gravi poenae subjaceat qui litteras apostolicas falsare non timent et veras a nobis impetratas [Col. 1219C] litteras occultantes, falsis uti litteris non verentur, fraternitatem tuam credimus non latere. Ad audientiam siquidem nostram ex litteris charissimi in Christo filii nostri Wlcan. Diocliae regis illustris, necnon et tenore litterarum tuarum quas dilecto filio J. capellano nostro apud Durachium direxisti, noveris pervenisse quod cum Dominicus quondam Suacensis episcopus, qui coram eodem capellano et dilecto filio S. subdiacono nostro tunc in partibus illis gerentibus legationis officium fuerat de homicidio accusatus, et in concilio apud Antibarim pontificalem resignaverat dignitatem, ad nostram olim praesentiam accessisset, a nobis rediens quasdam tibi litteras praesentavit, quas de verbo ad verbum in litteris jam dicto capellano J. ex parte [Col. 1219D] tua directis perspeximus contineri, quibus sibi asserebat a nobis pontificale officium restitutum. Tu vero litteris illis fidem adhibens venerabilem fratrem nostrum G. quem in Suacensem episcopum electum canonice diceris consecrasse ab eadem ecclesia removisti, praefato Dominico occasione litterarum falsarum in ipsa Ecclesia restituto. Praefatus autem rex, sicut suis nobis litteris innotuit, non credens de nostra conscientia litteras illas emanasse, tam ipsum Dominicum quam praefatum episcopum nostro praecepit conspectui praesentari, humiliter petens rescripto apostolico edoceri quidquid duxerimus de ipso negotio statuendum. Nos vero rescriptum litterarum falsarum diligentius intuentes, in eis tam in [Col. 1220A] continentia quam in dictamine manifeste deprehendimus falsitatem, ac in hoc sumus non modicum admirati quod tu tales litteras a nobis credideras emanasse, cum praesertim scire debeas sedem apostolicam in suis litteris consuetudinem hanc tenere ut universos patriarchas, archiepiscopos et episcopos fratres, caeteros autem, sive reges sint sive principes, vel alios homines cujuscunque ordinis filios in nostris litteris appellemus. Et cum uni tantum personae litterae apostolicae diriguntur, nunquam ei loquimur in plurali, ut vos, sive vester, et similia in ipsis litteris apponantur. In falsis autem tibi litteris praesentatis in salutatione dilectus in Christo filius vocabaris, cum in omnibus litteris quas tibi aliquando transmisimus te videre potueris [Col. 1220B] a nobis fratrem venerabilem appellatum. Propter quod sic te esse volumus in similibus circumspectum ut per falsas litteras nequeas denuo circumveniri vel falli; sed hic litteras apostolicas studeas diligentius intueri, tam in bulla quam in filo, tam etiam in charta quam in stylo, quod veras pro falsis vel falsas pro veris aliquo modo non admittas. Scire namque te volumus quod cum saepefatus Dominicus olim ad apostolicam sedem accessisset, nos cum fratribus nostris examinantes diligentius causam ipsius, eum ad te cum nostris litteris duximus remittendum; quarum rescriptum nunc tibi sub bulla nostra mittimus introclusum. Sed ipse, tanquam homo iniquus, sicut ejus opera manifestant, [Col. 1220C] veras litteras supprimens, quas ex benignitate sedis apostolicae concesseramus eidem, falsas tibi non timuit litteras praesentare. Caeterum quia dignum est ut qui noluit benedictionem, prolongetur ab ea, et praefatus Suacensis episcopus non sine labore maximo se curavit nostro conspectui praesentare, praedicto Dominico, tanquam qui de sua justitia diffidebat, et remordebat eum praedictae conscientia falsitatis, minime veniente, imo, licet, ut dicitur, iter arripuerit veniendi, ac promiserit se venturum, ad partes tamen Ungariae se transtulit, ut nostram praesentiam declinaret, volentes et illum de sua praesumptione punire et saepe nominato episcopo paterna pietate succurrere, fraternitati tuae per apostolica scripta mandamus et districte [Col. 1220D] praecipimus quatenus si forte occasione litterarum illarum in aliquo processisti, irritum denuntians penitus et inane, jam dictum D. si denuo venire ad partes illas praesumpserit, omni dilatione, occasione, et appellatione postposita in aliquo facias monasterio districti ordinis ad agendam poenitentiam arcte recludi. Praenominatum autem G. episcopum, si praemissis veritas suffragatur, in suo loco et dignitate sublato contradictionis et appellationis obstaculo restituas et facias in episcopatu suo pacifice permanere, illos ecclesiastica districtione compescens qui se tibi duxerint temeritate qualibet opponendos.


[Col. 1221A] Decretum ejusdem in constitutione Lateranensis palatii promulgatum.

[(43) 1Kb] Ad falsariorum malitiam confutandam jam alia vice recolimus apostolicas litteras destinasse, in quibus falsitatis modos, ne quis se posset per ignorantiam excusare, meminimus plenius distinxisse. Quia vero nonnunquam evenit ut falsas litteras exhibentes, postquam super his fuerint redarguti, ad excusationem suam dicant se hujusmodi litteras per alios impetrasse, de communi fratrum nostrorum consilio duximus statuendum ut qui litteris nostris uti voluerint, eas prius examinent diligenter; quoniam si falsis litteris usos se dixerint ignoranter, eorum sera poenitentia evitare nequibit poenas inferius denotatas. Nos enim omnes [Col. 1221B] falsarios, qui per se vel per alios vitium falsitatis exercent, cum fautoribus et defensoribus suis anathematis vinculis decrevimus innodatos, statuentes ut clerici qui falsarii fuerint deprehensi, per ecclesiasticum judicem degradati saeculari potestati tradantur secundum constitutiones canonicas puniendi, per quam et laici qui fuerint de falsitate convicti legitime puniantur. Qui vero sub nomine nostro litteris falsis utuntur, si clerici fuerint, officiis et beneficiis ecclesiasticis spolientur; si laici, tandiu maneant excommunicationi subjecti donec satisfaciant competenter; ita tamen ut in istis et in illis malitia gravius quam negligentia puniatur. Quod et de his qui falsas impetrant litteras statuimus observandum.



TITULUS XV. De rescriptis et eorum interpretationibus.
[Col. 1221C]


IDEM UNIVERSIS ARCHIEPISCOPIS ET EPISCOPIS ET ALIIS ECCLESIARUM PRAELATIS.

[(44) 1Kb] Ne promotionis nostrae primitias Domino negaremus, qui ei universa opera nostra consecrare tenemur, statim post electionem nostram tam pauperum quam aliorum apud sedem apostolicam existentium petitionibus intendere coepimus et eorum negotia promovere; ne si otio tanto tempore vacaremus, corpus et animus ex otiositate torperent. Verum quoniam insolitum fuit hactenus ut sub dimidia bulla ad tot et tam remotas provincias litterae apostolicae mitterentur, et ex hoc litterae ipsae diutius quam vellemus possent ex alicujus dubitatione [Col. 1221D] suspendi, ut quorum interest parcamus laboribus et expensis, universas litteras quae ab electionis nostrae die usque ab solemnitatem consecrationis sub bulla dimidia emanarunt, parem cum illis firmitatem obtinere decernimus quae in bulla integra diriguntur.



IDEM MEDIOLANENSI ARCHIEPISCOPO.

[(45) 1Kb] Cum adeo scripta sedis apostolicae moderemur ut ex certa scientia nihil in eis faciamus apponi quod de jure debeat reprehendi, miramur non modicum [Col. 1222A] et movemur quod quoties ad te vel ad aliquos tibi subjectos nostras litteras destinamus, te super eis mirari rescribis, ac si mandaremus aliquid inhonestum. Ideoque mandamus quatenus cum ad te vel ad tuos litterae apostolicae diriguntur, earum tenorem diligenter attendas, et quod mandatur in eis, dum tamen nec per suppressionem veritatis aut expressionem falsitatis obtentae fuerint, facias effectui mancipari.



IDEM ELECTO, DECANO, ET MAGISTRO N. DE LEVENTIES CANONICO CAMERACENSI.

[(46) 1Kb] Causam quae inter Praemonstratensem et Pruniensem ecclesias super possessionibus de Anapia vertitur discretioni vestrae commisisse meminimus fine canonico terminandam. Sed quia in litteris illis [Col. 1222B] animadvertimus fuisse insertum quod si alterutra partium legitime citata praesentiam vestram adire vel judicio parere contemneret, vos nihilominus praesentis partis probationes recipere et quantum de jure possetis in causae cognitione ac decisione procedere minime tardaretis, nos volentes ut clausula illa, quantum de jure poteritis, quae antequam de probationum receptione mentio fieret fuerat inserenda, clausulam illam de probationum receptione praecedat, discretioni vestrae per apostolica scripta mandamus quatenus ipsam intelligentes ibidem, in eadem causa juxta tenorem litterarum nostrarum procedere non tardetis, attente proviso ut si occasione clausulae memoratae aliquid constiterit in alterutrius partis praejudicium attentatum, [Col. 1222C] id viribus decrevimus cariturum.



IDEM CLUNIENSI EPISCOPO.

[(47) 1Kb] Cum M. Ferrariensis canonicus, etc. Et infra: Cum in constitutione praedicta et confirmatione sedis apostolicae vel fuerit vel esse debuerit, sicut consuevit, expressum, nisi in tantum excrescerent Ecclesiae facultates quod pluribus possint sufficere competenter, et cum idem canonici in derogationem suae constitutionis ad vacaturas praebendas quatuor receperint ultra numerum constitutum, antiquis canonicis praebendas cum integritate percipientibus consuetas, superexcrescentes redditus praedictis canonicis appellatione remota facias assignari; ita tamen quod si ex eis pares cum aliis potuerint sortiri praebendas, quod super fuerit in [Col. 1222D] communes canonicorum usus, sive ut prius statuerant, sive aliter prout melius videbitur convertatur, revocatis in irritum omnibus quaecunque ab alterutra partium in praejudicium alterius post motam quaestionem coram episcopo Ferrariensi circa praebendas vel possessiones fuerint innovata.



TITULUS XVI. De abrenuntiatione.



IDEM SUFFREDO AUGUSTENSI PRAEPOSITO.

[(48) 1Kb] Ex ore sedentis in throno, etc. Et infra: [Col. 1223A] Quia B. de praepositura ipsa non fuit aliquatenus investitus, etsi mandatum fuerit ut de eadem investiretur, de qua etiamsi investitus fuisset, per hoc quod A. reverentiam exhibuit quae debetur praeposito, juri suo renuntiasse videtur; nos attendentes sibi de jure non potuisse competere ut per appellationem ob id interpositam communem ordinationem Ecclesiae impediret, intelligentes etiam te a majori parte tam dignitate quam numero eorum quos jus eligendi constabat habere electum fuisse canonice in praepositum, electionem tuam auctoritate apostolica confirmamus.



IDEM ABBATI ET CONVENTUI DE PIGAVIA.

[(49) 1Kb] Cum bonae memoriae Ce. papae, etc. Et infra: Cum judices delegati partes ad suam praesentiam [Col. 1223B] auctoritate apostolica evocassent, memoratus episcopus Mersburgensis delegatos ipsos suspectos sibi proposuit, et causas suspicionis multiplices assignavit. Consequenter etiam eorum volens judicium declinare, sedem apostolicam appellavit. Sed reversus postmodum, coram eisdem sacramentum calumniae praestitit, testes produxit, petitis dilationibus et obtentis. Ipsi ergo judices procedentes in causa, auditis utriusque partis rationibus et plenius intellectis, gesta omnia sigillorum suorum munimine roborata ad sedem apostolicam destinarunt, terminum partibus imponentes quo recepturae sententiam apostolico se conspectui personaliter praesentarent; ad quem tu personaliter accedens, episcopus pro se [Col. 1223C] misit dilectos filios H. et B. responsales, qui gesta quae delegati transmiserant nec publicari debere dicebant nec fidem eis penitus adhibendam, cum et a suspectis judicibus et post appellationem legitime interpositam recepta fuerint et descripta, parte tua contrarium postulante. Quia vero memoratus episcopus, eo quod juramentum praestitit de calumnia, et a delegatis inducias postulavit, et testes coram eis produxit, appellationi renuntiasse videtur, et eorum examini consensisse, nos habito fratrum consilio in praemissa incidenti quaestione interlocuti fuimus quod deberent quae coram praedictis judicibus gesta fuerant publicari, ut secundum tenorem ipsorum nostra tandem sententia formaretur. Et infra: Quia tam per confessiones quam per attestationes [Col. 1223D] constitit quod fide hinc inde data compromissum est in arbitrium archiepiscopi memorati Magdeburgensis, nos de consilio fratrum nostrorum ipsum arbitrium decrevimus observandum, illis duntaxat exceptis capitulis quae contra libertatem ipsius monasterii et duarum capellarum ejusdem in arbitrio sunt expressa; cum etsi sponte volueris, de jure tamen nequiveris sine licentia Romani pontificis renuntiare privilegio vel indulgentiis libertatis quae monasterium illud indicant ad jus et proprietatem Romanae Ecclesiae pertinere, praesertim cum in ultimae commissionis litteris contineatur expressum quod praedecessor noster C. super renuntiatione a [Col. 1224A] te super privilegio et aliis scriptis facta nullum tibi vel successoribus tuis aut etiam monasterio et duabus capellis de Pigavia praejudicium voluit generari.



TITULUS XVII. De circumventis.



IDEM LUCENSI EPISCOPO ET ABBATI DE MOLON.

Cum illius vicem non suffragantibus meritis geramus in terris de cujus vultu prodit judicium et vident oculi aequitatem, etc. Et infra: Si vobis constiterit abbatem ipsum Cellae-novae ad sedem apostolicam, antequam episcopus in eum suspensionis et excommunicationis et in monasterium interdicti sententias tulerit, legitime appellasse vel esse a jurisdictione ipsius Auriensis episcopi exemptum, [Col. 1224B] eo non obstante quod abbas ab episcopo, sicut dicitur, circumventus praeter fratrum suorum consensum ei obedientiam repromisit, cum fraus et dolus ei patrocinari non debeant, sententias illas judicetis appellatione remota penitus non tenere. Alioquin faciatis eas per censuram ecclesiasticam inviolabiliter usque ad satisfactionem congruam observari. Quod si forte abbas ipse in exemptionis probatione defecerit, nec legitima se poterit praescriptione tueri, licet probet se ante dictas sententias appellasse, nihilominus tamen monasterium ipsum Auriensi judicetis Ecclesiae subjacere, in cujus dioecesi est fundatum. Similiter eo in appellationis probatione deficiente, si vobis de exemptione vel legitima praescriptione constiterit, tam abbatem quam monasterium [Col. 1224C] ab ejusdem episcopi et ecclesiae ipsius super hoc impetitione penitus absolvatis.



IDEM ARCHIEPISCOPO ET PRAEPOSITO SANCTI ANDREAE.

[(50) 1Kb] Cum universorum fidelium ab ipso Domino Jesu Christo pastorali sit nobis cura commissa, sollicitudini nostrae dignoscitur expedire ut sic debeamus quoslibet in suis rationibus confovere quod aliorum jura in conspectu Ecclesiae dispendium non sustineant, sed firma et illibata debeant permanere. Intelleximus siquidem dilecto filio G. canonico Sancti Joannis in Leodio referente quod cum et ipse et L. clericus, ducti quadam animi levitate, permutationem praebendarum suarum inter se tractare coepissent, quia utilitatem utriusque imminere [Col. 1224D] credebant, tandem idem L. clericus occasione dictae permutationis, praebenda ejusdem G. quam in ecclesia Beatae Mariae Namurcensis habebat, cuidam suo consanguineo assignata, praebendam sancti Bartholomaei, quam saepedicto G. promiserat, nequaquam voluit resignare; et sic idem G. (ut asserit) sua spe remansit omnino frustratus. Cum igitur deceptis et non decipientibus jura subveniant, fraus etiam et dolus nemini debet patrocinium impertiri, licet ipsi de se non possent ecclesiastica beneficia permutare, ut tamen simplicitati venia tribuatur, discretioni vestrae per apostolica scripta mandamus quatenus si vobis constiterit praetaxatum G. taliter fuisse [Col. 1225A] deceptum, ab ipsa Namurcensi praebenda, quam diu dicitur possedisse, amoto consanguineo ipsius L. vel quolibet alio illicito detentore, eamdem sublato appellationis obstaculo G. faciatis restitui memorato, et eumdem ipsius pacifica possessione gaudere.



TITULUS XVIII. De his quae vi metusve causa geruntur.



IDEM DECANO ET SUBDECANO LINCOLNIENSI.

[(51) 1Kb] Ad audientiam nostram dilecto filio magistro He. significante pervenit quod cum ecclesiam de Chevele auctoritate sedis apostolicae canonice fuisset adeptus, et aliquandiu pacifice possedisset, gravissimo tandem regis metu quod eam resignaret jurare coactus, eam in eorum ad quos pertinebat manibus resignavit. Quia vero quae vi metusve causa [Col. 1225B] fiunt, carere debent robore firmitatis, mandamus quatenus si eumdem magistrum eo metu ad resignationem faciendam vobis constiterit fuisse coactum qui potuerit vel debuerit cadere in constantem, non obstante juramento praedicto, quo non ad repetendum sed ad resignandum solummodo tenebatur, praefatam ecclesiam ei per censuram ecclesiasticam sublato appellationis obstaculo restitui faciatis.



IDEM MASSILIENSI ET AGATENSI EPISCOPIS.

[(52) 1Kb] Cum dilectus filius abbas de Ferendillo [(53) 1Kb] , etc. Et infra: Quia constitit nobis de voto emisso et praestito juramento a canonicis insularum quod regulam Cisterciensem observarent, non obstante [Col. 1225C] violentia quae proponebatur illata, cum neque metum mortis continuerit, neque corporis cruciatum, et ideo non debuerat cadere in constantes, nec obsistente dolo quo se proponebant fuisse seductos, cum talis dolus non tam ad circumventionem abbatis de Floreia quam ad fatuitatem eorum debeat retorqueri, super restitutione petita silentium de consilio fratrum nostrorum duximus eis sententialiter imponendum.



TITULUS XIX. De licitis et illicitis juramentis.



IDEM HUGONI COMITI ET MARSUCTO PISANO CANONICO.

[(54) 1Kb] Significante dilecto filio Rubeo cive Pisano ad nostram noveritis audientiam pervenisse quod cum domum suam cum horto Gal. Pisano civi pro [Col. 1225D] CCLII libris pignori obligasset et promisisset, cautione praestita juramenti, quod nisi domum ipsam statuto inter eos termino recolligeret, eumdem creditorem ulterius super ea minime molestaret, infra statutum tempus per certum et fidelem nuntium pecuniam remisit, quam idem nuntius, infideliter agens, sicut ei injunctum fuerat, non persolvit. Cumque postmodum praedictus R. ab imperatore captus pariter et detentus multa pericula sustinuerit et labores, nec dicto G. satisfacere potuerit, ut debehat, [Col. 1226A] nunc per Dei gratiam libertati pristinae restitutus, paratus est pecuniam reddere creditori; licet ipse prorsus eam recusaret recipere, quia ei non eam statuto termino persolvit. Cum igitur pactum commissoriae sit in pignoribus improbatum, et, quantum in eo fuit, praedictus R. juramenti debitum adimpleverit, cum per eum quem certum et fidelem nuntium sperabat pecuniam remiserit termino constituto, et dum in imperiali fuit captione detentus, satisfacere non potuerit creditori, devotioni vestrae praesentium auctoritate mandamus quatenus si praemissis veritas suffragatur, praedictum creditorem, ut sorte contentus existat, pensionibus praefati pignoris computatis in sortem, et domum ipsam et hortum praefato R. omni postposita dilatione resignet, [Col. 1226B] per censuram ecclesiasticam pacto vel tali juramento nequaquam obstante, admonitione praemissa, sublato contradictionis et appellationis obstaculo, compellatis.



IDEM ARCHIEPISCOPO ARMERIENSI [Ameliensi episcopo].

[(55) 1Kb] Sicut nostris est auribus intimatum, Ecclesia dudum Tudertina vacante, ipsius canonici et venerabilis frater noster episcopus videns quod cum eis, dum in minori esset officio constitutus, juramenta quaedam in damnum episcopalis juris fecerunt prius quam de pontificis electione tractatus aliquis haberetur; quae utrum servari debeant, cum ex eis praesertim contingeret episcopales redditus minorari, tanquam vir providus et discretus olim nos idem [Col. 1226C] duxit episcopus consulendos. Nos ergo saluti ejus paterna volentes sollicitudine providere, pro juratione incauta imponi sibi fecimus poenitentiam congruentem. Et nihilominus attendentes quod juramentum, non ut esset iniquitatis vinculum, fuerit institutum, et quod non juramenta sed perjuria potius sunt dicenda quae contra ecclesiasticam utilitatem attentantur, fraternitati tuae per apostolica scripta mandamus quatenus personaliter ad Ecclesiam Tudertinam accedens, quod in damnum episcopalis juris repereris taliter attentatum, nostra suffultus auctoritate in statum debitum appellatione remota reducas, faciens quod decreveris, etc.



IDEM ILLUSTRI REGI ARAGONUM.

[(56) 1Kb] Ex tenore litterarum tuarum nobis innotuit [Col. 1226D] quod quidam consiliarii tui, quin imo potius deceptores, tuum animum induxerunt ut jurares, irrequisito assensu populi, usque ad certum tempus patris tui conservare monetam, quae tamen circa mortem ipsius fuerat legitimo pondere defraudata. Quoniam autem eadem moneta est adeo diminuta et minoris valoris effecta quod grave propter hoc in populo scandalum generatur, tu quod egeras indiscrete, discrete cupiens revocare, ac necessitati populi satisfacere, ab observatione juramenti praedicti, [Col. 1227A] ex quo tibi et regno tuo metuis grave periculum imminere, postulasti suppliciter a nobis absolvi. Super hoc vero diligens indagator veritate comperta potuisset facile intueri quod non tam erat absolutio necessaria quam interpretatio requirenda. Quoniam cum juramentum fecisti, monetam aut falsam aut legitimam esse credebas. Si falsam (quod de regia serenitate non credimus), juramentum fuisset illicitum et nullatenus observandum, et pro eo tibi esset poenitentia injungenda, cum juramentum, ut esset iniquitatis vinculum, non fuerit institutum. Si vero ipsam legitimam esse credebas, juramentum licitum fuit, et usquequaque servandum. Et ut irreprehensibiliter observetur, consulimus et mandamus ut reprobata moneta quae a legitimo [Col. 1227B] pondere fuerat diminuta, alia sub nomine patris tui moneta cudatur, quam ad legitimam pondus reducas, secundum eum statum quem tempore patris tui habuerit meliorem, ita quod et antiqua moneta, quae ab illo statu falsata non fuerat, cum ea pariter expendatur, per quod dispendium vitari possit et juramentum servari.



TITULUS XX. De eodem et notoriis et canonica purgatione.



IDEM NEAPOLITANO ARCHIEPISCOPO.

[(57) 1Kb] Ad nostram noveris audientiam venisse quod dudum a te quasi per extorsionem tale fuit praestitum juramentum quod in omni causa deberes ordinem judiciarium observare. Verum quoniam secundum [Col. 1227C] traditiones canonicas manifesta accusatione non indigent nec in eis est ordo judiciarius observandus qui debet in aliis observari, neque tu, quando sub praemisso tenore jurasti, habebas in mente ut propterea venires contra canonicas sanctiones, alioquin non juramentum sed perjurium potius exstitisset, nec aliqua ratione servandum, nos juramentum tuum benignius volentes interpretari, ita quod consonet canonicis institutis, fraternitati tuae auctoritate praesentium intimamus quod in manifestis et notoriis ratione juramenti praemissi non credimus te teneri servare subtilitatem ordinis judiciarii, quam in his non servari per omnia ipsa quoque juris ratio postulat et requirit. Unde videbitur, nec immerito, subtiliter intuenti de ordine [Col. 1227D] judiciorum procedere ut in praemissis non per omnia ordo judiciarius observetur, quanquam et secundum approbatum intellectum Scripturae divinae recte possit intelligi quod jurasti tu in omnibus causis ordinem judiciarium observares, in illis videlicet in quibus est ordo judiciarius observandus. Sic ergo faciens et juramenti tenorem servabis, et instituta canonica non omittes.



IDEM C. QUONDAM HILDESEMENSI EPISCOPO.

[(58) 1Kb] Miramur non modicum et non sine ratione movemur quod contra nos ausus e ponere os in coelum, asserens quod contra te nec citatum nec [Col. 1228A] convictum non fuerat sententia proferenda. Sed ecce in quo alterum judicas, te ipsum condemnas, cum tuum non fuerit de superiori temere judicare, et in eo quod excusationem tuam imo potius accusationem nostram allegas, tertium membrum omiseris, cum in manifestis non sit ordo judiciarius requirendus. Verum utrum excessus tuus fuerit manifestus, conscientiae tuae relinquimus discernendum, cum non potuerit esse occultum quod tam publice factum fuit et per totam Teotoniam publicum. Tu etiam confessus videris de crimine, cum in litteris ad nos directis, quas adhuc apud nos in testimonium reservamus, Herbipolensem te praesumpseris episcopum appellare.



IDEM ARCHIPRESBYTERO SANCTI ANDREAE PALLIANENSIS.

[Col. 1228B] [(59) 1Kb] Quam sit grave crimen in clericis gloriari cum malefecerint et in rebus pessimis exsultare nullus sanae mentis ignorat. Accepimus sane, quod non sine dolore referimus, quod cum Ricius de Serrone R. filiam suam cuidam Joanni nomine tradiderit in uxorem, Petrus diaconus ecclesiae Sancti Petri, filius sacerdotis, non erubuit publice profiteri se praedictam feminam carnaliter cognovisse. Unde factum est quod praedictus vir ad propria eam remitteret cui fuerat matrimonialiter copulata. Quapropter per apostolica scripta mandamus quatenus si tibi constiterit de praemissis, omni contradictione et appellatione cessantibus praefatum ab officio et beneficio suspendere non postponas, compellens virum [Col. 1228C] ut uxorem suam recipiat, eique sicut justum est officium exhibeat maritale.



IDEM EXONIENSI EPISCOPO.

[(60) 1Kb] Tua nos duxit fraternitas consulendos si de clericis publice concubinas habentibus, qui quando conveniuntur a te, se esse concubinarios diffitentur, nec apparet contra eos legitimus accusator, credendum sit testimonio bonorum virorum inter quos vivere dignoscuntur. Nos igitur consultationi tuae taliter respondemus, quod si crimen eorum ita publicum est ut merito debeat appellari notorium, in eo casu nec accusator nec testis est necessarius, cum hujusmodi crimen nulla possit tergiversatione celari. Si vero publicum est, non ex evidentia, sed ex fama, in eo casu ad condemnationem sola testimonia [Col. 1228D] non sufficiunt, cum non sit testimoniis, sed testibus judicandum. Sed si de clericis illis talis habeatur suspicio ut ex ea scandalum in populo generetur, licet contra ipsos non apparuerit accusator, tu tamen eis canonicam potes purgationem indicere: quam si praestare noluerint, vel defecerint in praestanda, eos canonica poteris animadversione punire.



IDEM SENONENSI ARCHIEPISCOPO.

[(61) 1Kb] Quoniam ex dictis testium multa erat praesumptio contra decanum Nivernensem, utpote cum esset manifeste probatum eum familiaritatem haereticorum [Col. 1229A] non solum habuisse, sed etiam captasse scienter, cum publica etiam laboraret infamia, et tantum suscitatum esset scandalum contra ipsum quod non posset canonica purgatione deleri, nec ipsum absolvere, nec purgationem quam obtulerat ab initio, et tunc etiam offerebat, recipere noluisti, sed ipsum cum litteris tuis ad sedem duxisti apostolicam destinandum, intelligens quod ex concessa nobis plenitudine potestatis citra poenam canonicam dispensare possumus et ultra eam rigorem severitatis attingere. Caeterum et postmodum in nostra praesentia constituto communem audientiam in consistorio nostro concessimus, ubi se multipliciter nisus est excusare, illud praesertim allegans, quod cum non apparente accusatore legitimo purgationem [Col. 1229B] offerret, testes contra eum non fuerunt aliquatenus admittendi. Nos igitur litterarum scientiam et honestatem morum in te pariter attendentes, licet ecclesiastica constitutio tales ab officio tantum usque ad purgationem canonicam doceat suspendendos, quod tamen etiam eum a beneficio propter immanitatem criminis, ut credimus, suspendisti, nolumus improbare; nec illud etiam propter causam improbamus eamdem; quod licet nullus contra eum accusator legitimus compareret, ad detergendam tamen hujus pestiferae mortis imo mortiferae pestis radicem, ex officio tuo fama publica deferente voluisti plenius inquirere veritatem. Attendentes autem vulgatam infamiam, grave scandalum et vehementem suspicionem ex testium dictis [Col. 1229C] obortam, quia contra eumdem decanum facere videbantur, cum propter eorum quod libet ei esset purgatio injungenda, et servantes et mollientes rigorem fratrum nostrorum archiepiscoporum et episcoporum apud sedem apostolicam existentium, purgationem quartaedecimae manus sui ordinis ei duximus injungendam. Ipsum igitur ad te cum litteris apostolicis remittentes, ut ibi purgaretur ubi noscitur infamatus, mandamus quatenus ascitis tecum Nivernensi et Parisiensi episcopis, indictam ei a nobis purgationem accipias, ita tamen ut qui ad ejus purgationem accesserint comprobandam, sint fide catholici, vita probati, qui conversationem et vitam ipsius non tam moderno tempore noverint [Col. 1229D] quam transacto. Purgatione vero recepta, beneficium ei restituere non postponas, ne cogatur victus in cleri opprobrium mendicare. In poenam autem familiaritatis illius quam cum haereticis scienter habuisse dignoscitur, eum ab officio volumus manere suspensum, donec scandalum sopiatur; ita tamen ut publice familiaritatem haereticorum abjuret. Praecipias insuper ipsi districte ut in praedicta et aliis villis circumpositis profiteatur et praedicet fidem catholicam, ac confundat et detestetur haereticam pravitatem, sic deinceps vitam suam bonis adornans operibus ut infamia convertatur in famam, et omne scandalum et suspicio de catholicorum [Col. 1230A] mentibus evellatur. Quod si forsan in purgatione defecerit, eum ecclesiasticae dictrictionis mucrone percellas, et ab officio beneficioque depositum ad agendam poenitentiam in arctum monasterium retrudere non omittas.



IDEM BISUNTIO ARCHIEPISCOPO.

[(62) 1Kb] Licet in beato Petro apostolorum principe ligandi atque solvendi nobis a Domino sit attributa facultas, quam in subditis juxta eorum exigentiam meritorum exercere libere debeamus, exemplo tamen illius qui omnes salvat et neminem vult perire, libentius ad absolvendum intendimus quam ligandum, etsi nonnullae sint culpae in quibus est culpa relaxare vindictam. Sane cum olim ex litteris G. [Col. 1230B] decani, C. cantoris Sancti Stephani, Joannis Salinensis, T. de Grahi, et plurium aliorum canonicorum Ecclesiae Bisuntinae ad apostolicae sedis audientiam pervenisset te varia crimina commisisse, ac ab eis fuisse per easdem litteras super perjurio et crimine Simoniae et incestu delatum, felicis recordationis C. papa praedecessor noster servata judiciaria gravitate tibi certum terminum assignavit quo, responsurus objectis, apostolico te conspectui praesentares. Cum autem tu juxta tenorem factae tibi citationis ad sedem apostolicam accessisses, te et dilectis filiis Jo. et C. archidiaconis apud sedem apostolicam constitutis, exspectavimus aliquandiu si qui forsan contra te procederent, et quae de te litteris intimaverant, proponerent in scribendo. [Col. 1230C] Caeterum cum nec unus etiam appareret qui te impeteret de praedictis, ne aliquid de contingentibus omittere videremur, praedictis archidiaconis vocatis ad praesentiam nostram, et in nostra et fratrum nostrorum praesentia constitutis, quaesivimus diligenter si quid super praedictis adversus te pro se vel aliis proponere vellent, et quod scripserant, legitime demonstrare. Ipsi autem quod non proposito accusandi hoc scripserant responderunt; sed quia tu super quibusdam incorrigibilis videbaris, quaedam de te sedi apostolicae duxerant intimanda, sed nuntius qui pro litteris impetrandis accessit, mandati formam praesumpsit excedere. Nos igitur famae tuae consulere cupientes, dictis canonicis contra te [Col. 1230D] super praedictis silentium duximus imponendum, ne te de certo eis super ipsis accusare liceat vel infamare, illius sequentes exemplum qui cum mulieri dixisset: Nemo te condemnavit, mulier? et illa: Nemo, Domine. Nec ego, inquit, te condemnabo. Vade, jam amplius noli peccare (Joan. VIII). Quia vero praedicti canonici citra vinculum inscriptionis desistere voluerunt, eis de juris permissione id non duximus imputandum. Ne autem in absolutione tua nimis procedere videamur, quamvis potius in odore bonae opinionis coepiscoporum nostrorum quam eorum infamia delectemur, venerabili fratri nostro Cabilonensi episcopo et dilecto filio abbati [Col. 1231A] de firmitate inquisitionem famae tuae duximus committendam.



TITULUS XXI. De inquisitione culparum.



IDEM NEAPOLITANO ARCHIEPISCOPO ET C. SANCTI LAURENTII IN LUCINA PRESBYTERO CARDINALI APOSTOLICAE SEDIS LEGATO.

[(63) 1Kb] Nihil est pene quod magis debeat formidare praelatus quam vitium negligentiae; quia, si juxta testimonium veritatis de omni verbo otioso in die judicii redditurus est rationem, quanto magis de omni bono neglecto, cum eum etiam qui opus Dei fecerit negligenter Scripturae divinae sententia maledicat? Heli namque summus sacerdos, licet in se ipso bonus existeret, quia tamen filiorum excessus [Col. 1231B] efficaciter non corripuit, et in se pariter et in ipsis animadversionis divinae vindictam excepit, dum filiis [.....] in bello peremptis, ipse de sella corruens fractis cervicibus exspiravit. Ad corrigendos igitur subditorum excessus tanto diligentius debet praelatus assurgere quanto damnabilius correctionem eorum negligeret; contra quos, ut de notoriis excessibus taceatur, etsi tribus monitis procedere possit, per accusationem videlicet, denuntiationem et inquisitionem ipsorum; ut tamen in omnibus diligens adhibeatur cautela, sicut accusationem legitimam praecedere debet inscriptio, sic et denuntiationem charitativa correctio, et inquisitionem clamosa debet insinuatio praevenire Descendam, inquit Dominus, et videbo utrum clamorem qui venit ad me, opere [Col. 1231C] jam compleverint (Gen. XVIII). Tunc enim clamor pervenit ad praelatum, cum per publicam famam aut insinuationem frequentem subditorum sibi referuntur excessus; et tunc debet descendere et videre, id est, mittere et inquirere utrum clamorem veritas comitetur. Si autem juxta canonicas sanctiones, si quid de quocunque clerico ad aures praelati pervenerit quod eum juste possit offendere, non facile credere debet, nec ad vindictam eum res accendere debet incognita, sed coram Ecclesiae suae senioribus diligenter est veritas perscrutanda, ut si rei poposcerit qualitas, canonica districtio culpam feriat delinquentis, non tanquam idem sit auctor, accusator et judex, sed quasi fama deferente [Col. 1231D] vel denuntiante clamore officii sui debitum exsequatur, eo semper adhibito moderamine, ut juxta formam judicii, sententiae quoque forma dictetur.



IDEM CANTUARIENSI ARCHIEPISCOPO.

[(64) 1Kb] Dilectus filius magister Andreas nuntius tuus pro parte tua fecit in audientia nostra proponi quod cum Cantuariensem dioecesim secundum consuetudinem praedecessorum tuorum visitas, ut quae corrigenda sunt corrigas, et statuas quae secundum Deum videris statuenda, in monasteriis et canonicis regularibus et religiosis locis pullulasse repereris Simoniacam pravitatem, ita ut in eis multi sint [Col. 1232A] pretio recepti qui potius gratis recipi debuissent, imo etiam ad religionis observantiam invitari. Dubitas igitur utrum quia multitudo reperiatur in causa, severitati sit aliquid detrahendum, an in tales exercere debeas rigorem canonicae disciplinae. Nos igitur inquisitioni tuae taliter respondemus, quod si adversus eos qui labe fuerint hujusmodi maculati accusatio coram te fuerit canonice instituta, postquam crimen ordine fuerit judiciario comprobatum, tam in dantes quam in recipientes canonicae severitatis exerceas ultionem. Quod si de hoc tibi per solam inquisitionem constiterit, eos qui per Simoniacam pravitatem in locis talibus sunt recepti, ab illis amotos ad agendam poenitentiam ad monasteria dirigas arctiora. Abbatibus autem, [Col. 1232B] abbatissis, prioribus, praelatis quibuslibet, et officialibus eorumdem injungas poenitentiam competentem, et donec illam peregerint, eos a sacrorum ordinum exsecutione suspendas. Studeas autem omnibus per Cantuariensem provinciam sub interminatione anathematis, auctoritate tam tua quam nostra, districtius inhibere ne talia praesumant ulterius attentare, sed illud duntaxat gratanter accipiant quod sine taxatione fuerit gratis oblatum, injungens episcopis ut hanc ipsam formam per suas dioeceses studeant observare.



TITULUS XXII. Quae probationes in simonia productae recipiantur.



IDEM PRIORI SANCTI VICTORIS, MAGISTRIS E. BONONIENSI ET VH. MEDIOCENSI CANONICIS.

[Col. 1232C] [(65) 1Kb] Licet Heli sacerdos in seipso, etc. Et infra. Cum igitur de abbate Pomposiano ea nobis frequenter insinuata fuissent quae ab honestate regulari nimium dissonabant, inquisitionem eorum viris prudentibus commisimus faciendam; qui cum minime processissent, ad iteratum saepe clamorem de communi fratrum nostrorum consilio citavimus ad praesentiam nostram abbatem et monachos, ut per nos ipsos causa morbi plenius inquisita, plagam ipsam melius curaremus. Eis igitur ad nostram praesentiam accedentibus, quidam ex monachis nobis ipsum abbatem de Simonia, perjurio, dilapidatione ac insufficientia detulerunt. Contra quos cum idem abbas exciperet quod denuntiationem hujusmodi fraterna correctio secundum regulam [Col. 1232D] evangelicam non praecesserat, et idem constanter assererent quod correctionem hujusmodi praemisissent, licet ad id probandum duorum monachorum juramenta fuissent exhibita, quia tamen super hoc ipso necdum contendere desistebant, nos, ut praediximus, frequentibus clamoribus excitati, ex officio nostro maluimus inquirere de praemissis, omnes omnino monachos, qui vel ipso vel cum contra ipsum abbatem accesserant, juramenti vinculo astringentes ut de propositis plene quam scirent exponerent veritatem; quorum depositiones in scriptis redactae cum publicatae fuissent, super illis coeperunt multipliciter disputare. Quia vero tum ex assertione monachorum, [Col. 1233A] tum ex abbatis confessione cognovimus quod idem abbas non modicam summam pecuniae relictam a praedecessore suo totam expenderat, et in alia summa majori monasterium obligaverat, nos eum juxta canonicas et legitimas sanctiones propter has et alias praesumptiones quasi de dilapidatione suspectum ab administratione abbatiae duximus suspendendum. Et quia per testes Simonia multis modis contra ipsum abbatem videbatur esse probata, ipse contra testes multas exceptiones proposuit, super quibus utrinque fuit multipliciter disputatum, aliis asserentibus in crimine Simoniae, sicut in crimine laesae majestatis, omnes indifferenter tam infames quam criminosos non solum ad accusandum sed ad testificandum etiam admittendos, cum [Col. 1233B] ad instar publici criminis et laesae majestatis procedat accusatio Simoniae, multis super hoc et legibus et canonibus allegatis; aliis e contrario respondentibus quod licet haec duo crimina quantum ad accusationem quasi paria judicentur, differunt tamen in multis, cum alia poena in uno et alia pro altero inferatur, et inter personas accusatorum et testium sit utique distinguendum, cum non per accusatores sed testes crimina comprobentur, multis super hoc et rationibus et argumentis inductis. Ne vero vel innocentiae puritas confusa succumbat, vel Simoniae pravitas effugeret impunita, nos aequitate pensata, nec omnes exceptiones contra testes oppositas duximus admittendas, nec repellendas duximus universas, sed illas duntaxat probandas admisimus [Col. 1233C] quae forte probatae non de zelo justitiae, sed de malignitatis fomite procedere viderentur, conspirationes scilicet et inimicitias capitales. Caeteras autem exceptiones appositas, ut furti, adulterii et hujusmodi, propter, immanitatem haeresis Simoniacae, ad cujus comparationem omnia crimina quasi pro nihilo reputantur, duximus repellendas; quoniam etsi fidem testium debilitarent in aliquo, non tamen evacuarent ex toto; praesertim cum alia contigerit adminicula suffragari. Ad probandas ergo exceptiones admissas abbas quoddam protulit instrumentum, etc.



TITULUS XXIII. De testibus ad exceptiones probandas et infamiam alicujus purgandam productis.



IDEM ARCHIEPISCOPO.
[Col. 1233D]

[(66) 1Kb] De testibus qui ad exceptionem probandam a partibus inducuntur tua nos duxit fraternitas consulendos, utrum cogendi sint super principali etiam negotio ferre testimonium veritati, et an illi sint sicut caeteri testes examinandi districte qui ad purgandam alicujus infamiam inducuntur. Super hoc igitur fraternitatem tuam in Domino plurimum commendantes, quae in dubiis apostolicae sedis vult certificari rescripto, taliter ad proposita respondemus, quod si testes inducti jam sint ad exceptionem solummodo comprobandam, cum super ea tantum juraverint dicere veritatem, super principali non [Col. 1234A] debent audiri nec cogi testimonium perhibere, utpote super quo deponerent non jurati. Si vero cum ad probandam exceptionem peremptoriam ab alterutra partium inducuntur, reliqua pars super principali etiam eos deponere forte petierit, et ut cogantur super toto negotio dicere veritatem, sacramento eos postulaverit obligari, ad id sunt sine dubitatione cogendi, nisi forsan sufficiens productio testium super principali facta jam fuerit, vel renuntiatum a partibus, vel depositiones testium fuerint publicatae. Illi vero qui ad purgandam alicujus infamiam inducuntur, id solum tenentur juramento firmare, quod veritatem eum credant juramento dicere qui purgatur.



TITULUS XXIV. De testibus ante litis contestationem productis et appellatione.
[Col. 1234B]


IDEM ABBATI SANCTI PROCULI ET MAGISTRO J. CANONICO BONONIENSI.

[(67) 1Kb] Ad hoc Deus in apostolica sede nos constituit totius Ecclesiae magistratum ut quia secundum Scripturae sententiam fecit Deus hominem rectum, sed ipse se infinitis immiscuit quaestiouibus, ad eam nodi quaestionum difficiles referantur, suo recto judicio dissolvendi. Ad apostolatus quippe nostri notitiam litterarum vestrarum insinuatione pervenit quod cum causa quae inter B. et R. uxorem ejus vertitur a dilecto filio nostro G. Sanctae Mariae in Porticu diacono cardinale, tunc apostolicae sedis legato, vobis commissa fuisset fine debito terminanda, [Col. 1234C] viro ipso ad vos ad instantiam mulieris saepius convocato, tandem R. patruum suum in causa ipsa coram vobis constituit responsalem. Qui assignata sibi die ut libello responderet uxoris (quo virum a separatione tori, et ut dotem suam reciperet, de adulterio accusabat), qui (patruus scilicet) donec advocatus ejus, qui absens erat, rediret, inducias postulavit. Quibus ad diem certam obtentis, iterum propter eamdem causam dilationes similes impetravit. Cum autem tertio dilationes hujusmodi cum instantia petens, obtinere non posset, publice proclamavit se nunquam coram vobis aliter responsurum, nec quod aliter vobis suam praesentiam exhiberet. Unde duobus fere mensibus sic impedito causae [Col. 1234D] principio et progressu, cum vobis dictus procurator illudere videretur, testes mulieris habito consilio recepistis, et allegationibus insuper praebuistis audientiam. Quo facto, dictus procurator ad praesentiam vestram accedens dixit se respondere paratum, velle negotio interesse. Qui sibi, die statuta, cum videretur libello de quo praemisimus responsurus, restitutionem uxoris ex parte viri prius fieri postulavit, et ne secus fieret, ad sedem apostolicam vocem appellationis emisit. Verum quia mulier ipsa dicebat se virum habere suspectum, vel quia in domo ejus coacta fuerat se adulteratam coram pluribus confiteri, vel quia meretricem [Col. 1235A] publice detinebat, ex qua etiam prolem susceperat, sicut evidentia facti et fama viciniae demonstrabat (super quo etiam testes produxerat, et alios parata erat ad hoc ipsum probandum inducere), ab ipso procuratore quaesistis an vellet de mulieris impunitate cavere. Qui dixit super hoc se de consilio responsurum. Sed ad diem statutam neque respondit, neque se vestro conspectui praesentavit. Quin etiam ad illum diem citatus se asseruit, nisi prius advocatus ejus rediret, nullatenus responsurum, sicut nuntius vester juramento firmavit. Unde iterum testes mulieris de prudentium virorum consilio recepistis, et attestationibus publicatis diligenter audistis quae fuerunt ipsius nomine allegata. Quia vero cum de ferenda sententia cum jurisprudentibus [Col. 1235B] tractaretis, diversorum invenistis diversa consilia (quibusdam dicentibus appellationi simpliciter deferendum, aliis autem appellationi deferendum non esse; nonnullis etiam asserentibus appellationem nullatenus tenuisse, cum mulier non sit viro restituenda suspecto, nisi de impunitate sufficienti praestita cautione), vos in tanta varietate nos consulere voluistis qualiter esset in hoc negotio procedendum. Nos ergo de fratrum nostrorum consilio consultationi vestrae taliter respondemus, quod licet ordo judiciarius in aliis controversiis observandus, in matrimonialibus causis non usquequaque servetur; quia tamen in praesenti negotio non est actum de foedere matrimonii, sed de crimine adulterii, per quod ad [Col. 1235C] separationem conjugum non ad conjunctionem intenditur, cum lite non contestata testes fuerint recepti, et attestationes publicatae, sive deferendum sive non deferendum appellationi fuisset, non est ad diffinitivam sententiam procedendum, potuit tamen paefatus R. propter contumaciam excommunicationis vinculo innodari.



IDEM CONSTANTIENSI EPISCOPO.

[(68) 1Kb] Quid ad consultationem quam, etc. Et infra. Si autem quod a nobis postulasti, utrum appellationi sit clerici deferendum qui purgationem indictam sibi per sententiam, et ad ipsius receptionem terminum competentem, puta viginti dies vel amplius sine contradictione recipiens, et ad diem veniens consequenter appellat, causam non exprimens appellandi, [Col. 1235D] nec sit locus nisi suscipiendae purgationi et exsecutioni sententiae, a cujus latione ac purgatione injuncta ultra decennium dicitur effluxisse, taliter credimus respondendum, quod cum post viginti dierum spatium sententia in auctoritatem rei transeat judicatae, qui ad provocationis subsidium infra id temporis non recurrit, appellandi sibi aditum denegavit, cum per hoc videatur per interpretationem juris latae sententiae paruisse, praesertim ubi causa non redditur appellandi: sed nec exsecutionem ipsius sententiae ideo convenit retardari, licet ad hoc agendum quadrimestre tempus regulariter sit statutum, quia id arctari potest nonnunquam a sedente in [Col. 1236A] medio et etiam prorogari; et quod ab initio sponte recepit terminum breviorem, imputare sibi potest et debet, cum ex hoc videatur amplioris beneficium contempsisse. Unde talis non audietur appellans, nisi adversus eum modus exsecutionis canonicus excedatur.



IDEM SANCTI AUGUSTINI ET SANCTI GREGORII PRIORIBUS CANTUARIENSIBUS.

[(69) 1Kb] Dilecti filii J. et H. nuntii Ecclesiae Cantuariensis nobis humiliter retulerunt quod cum pro causa quae inter priorem et monachos et venerabilem fratrem nostrum Cantuariensem archiepiscopum vertitur, ab ipsis priore et monachis mitterentur, idem archiepiscopus post iter arreptum in eos excommunicationis sententiam promulgavit. Cum autem [Col. 1236B] plus sit ad sedem apostolicam facto provocare quam verbo, et ipsis propter praedictam causam ad Romanam Ecclesiam venientibus intelligatur ad sedem apostolicam provocatum, mandamus quatenus si verum est quod asseritur, dictos J. et H. appellatione postposita denuntietis excommunicationis vinculo non teneri.


Ex decretis ejusdem.

Licet is cui causa committitur appellatione remota non possit eam alii sine provocationis obstaculo delegare, si tamen delegatus aut judex quisquam non tam cognitionem quam exsecutionem ad aliquem certum articulum alterum deputaverit, ab eo, nisi modum excedat, non liceat appellari, dummodo de [Col. 1236C] partium deputetur vel recipiatur assensu. Quod si delegatus a nobis vel litis exordium, vel causae finem, nedum totum negotium, ei duxerit committendum, ab ipso tanquam a judice licite provocetur, cum et lis ante judicem debeat contestari, et causa per judicium diffiniri.



TITULUS XXV.



DE OFFICIO JUDICIS DELEGATI.

[(70) 1Kb] Saepe contingit quod cum ad nostram audientiam appellatur, propter defectum partis alterius neque per se neque per responsalem idoneum appellationem interpositam prosequentis, vel forsan ex malitia responsalis mandatum procuratorium occultantis, lites quae de facili poterant terminari, remaneant indecisae, cum frequenter juris quaestio moveatur [Col. 1236D] cujus apud nos probationes necessariae non existunt, et interdum etiam facti quaestio de levi posset partibus praesentibus comprobari. Unde licet in Lateranensi concilio fuerit constitutum ut si in quocunque negotio aliquis appellaverit, et eo qui appellatus fuerit veniente, qui appellavit venire neglexerit, competentem illi recompensationem faciat expensarum, ut hoc saltem timore deterritus in gravamen alterius non facile quis appellet. Quia tamen propter hoc quaestiones nihilominus prorogantur, volentes ut finis litibus imponatur, et ne fraus et dolus alicui suffragentur, de consilio fratrum nostrorum praesenti decreto statuimus ut si hujusmodi [Col. 1237A] appellatio vel a judice recepta, vel a parte fuerit approbata, post terminum appellationi praefixum, edicti peremptorii vires obtineat, ita videlicet ut ex tunc in absentem partem procedatur ac si peremptorie vocatus ad judicium exstitisset. Quod si forsan interposita provocatio malitiose recepta vel approbata non fuerit, cum constiterit legitime provocatum, nihilominus eam vigorem volumus obtinere. Salvis constitutionibus de provocationibus post sententiam promulgatis, quibus appellationes suas prosequi non curantibus post terminum appellationi prosequendae praefixum rata maneat sententia quae fuerat appellatione suspensa. Quidquid autem contra citationem peremptoriam posset ab absente proponi, adversus appellationem hujusmodi valeat allegari. Si quis [Col. 1237B] autem terminum appellationis praeveniens tacita veritate litteras reportarit, et careat impetratis, et poenam contumaciae non evadat.



IDEM MAGISTRO APOLLINARI.

[(71) 1Kb] Brevi sedem apostolicam sciscitatus es quaestione utrum ille qui jura alicujus Ecclesiae servare ac pro posse defendere juramento tenetur, si necessitate imminente sub debito juramenti ad hoc fuerit requisitus, et nolens hoc facere, ad sedem apostolicam duxerit appellandum, perjurii reatum incurrat. Nos autem quaestioni tuae taliter respondemus, quod in hoc articulo appellantem a perjurio talis appellatio non excusat; imo, nisi aliqua difficultas obsistat, propter quam non possit requisitus Ecclesiae subvenire, [Col. 1237C] culpa perjurii potius irretitur.



TITULUS XXVI. De crimine usurarum.



IDEM OMNIBUS PRAELATIS IN REGNO FRANCIAE CONSTITUTIS,

[(72) 1Kb] Quam periculosum sit vitium usurarum discretionem vestram non credimus ignorare, cum praeter constitutiones canonicas quae in eorum odium emanarunt, per prophetam detur intelligi eos qui suam dant pecuniam ad usuram a tabernaculo Domini repellendos, et tam in Novo quam in Veteri Testamento prohibitae sint usurae, cum veritas ipsa praecipiat, Mutuum date, nil inde sperantes (Luc. VI), et per prophetam dicatur: Usuram et omnem superabundantiam non accipias (Ezech. XVIII). Inde est quod universitati vestrae mandamus quatenus manifestos [Col. 1237D] usurarios, eos maxime quos usuris publice renuntiasse constiterit, cum aliquis eos convenerit de usuris, nullius permittatis appellationis subterfugio se tueri.



IDEM MUTINENSI EPISCOPO.

[(73) 1Kb] Dudum ex parte tua recepimus quaestionem, quod quidam usurarii tuae dioecesis eos quibus dant pecuniam ad usuram praestare faciunt juramentum quod usuras non repetant, et super his quas solverint nullam moveant quaestionem. Nos igitur inquisitioni tuae taliter respondemus, ut usurarios ipsos monitione praemissa et per censuram ecclesiasticam [Col. 1238A] appellatione remota compellas, ante usurarum solutionem, ab earum exactione desistere vel restituere ipsas postquam fuerint persolutae, ne de dolo et fraude sua contingat eos commodum reportare qui ad hoc praestari faciunt juramentum quod super usuris non valeant molestari.



IDEM NARBONENSI ARCHIEPISCOPO ET SUFFRAGANEIS EJUS.

[(74) 1Kb] Post innumerabile, etc. Et infra: Judaeos ad remittendas Christianis usuras per principes et saecularem compelli praecipimus potestatem, et donec eis remiserint, ab universis Christi fidelibus tam in mercimoniis quam in aliis per excommunicationis sententiam eis jubemus communionem omnimodam denegari.



TITULUS XXVII. De restitutione.
[Col. 1238B]


IDEM MEDIOLANENSI ARCHIEPISCOPO.

[(75) 1Kb] Ad hoc unxit nos Deus, etc. Et infra: Dilectus filius abbas de Scocula postulabat a nobis ut sententiam restitutionis pro eo deberemus auctoritate apostolica confirmare, et possessione sibi cum fructibus restituta faceremus eum absque molestatione gaudere. Nos igitur intelligentes quod [Veronensis] venerabilis episcopus abbatem in possessionem causa rei servandae solummodo decrevisset induci, sicut erat consentaneum rationi, utpote coram quo super proprietate lis non fuerat commota, et quod per M. quondam archiepiscopum non stetisset quin satisfationem infra annum oblatam [Col. 1238C] praestiterit et contumaciam, si qua praecesserit, expurgarit, attendentes etiam abbatem ipsum per subreptionem veritatis et falsitatis expressionem litteras a Bobiensi et Ferrariensi episcopis impetrasse, petitionem ejus non esse admittendam respondemus et ipsum scriptis carere mandavimus quae per mendacium impetravit.



IDEM ARCHIPRESBYTERO ET CANONICIS SUTRINIS.

[(76) 1Kb] Dilecti filii clerici conventualium ecclesiarum civitatis ejusdem apud nos suam de vobis deposuere querelam quod cum in episcoporum electionibus faciendis ipsi ac praedecessores eorum consueverint interesse, vos eis invitis, renitentibus, et exclusis ad faciendam electionem procedere praesumpsistis, [Col. 1238D] quam ob hoc non confirmandam sed infirmandam potius asserebant. Partibus ergo, etc. Nos ergo auditis allegationibus et rationibus partium, et depositionibus ipsis diligenter inspectis, quoniam liquido deprehendimus testes vestros in perhibendis testimoniis varios extitisse atque adversus fidem attestationis suae coram dictis cardinalibus vacillasse, sicut ipsi nobis postea retulerunt et quod negotiationem quodam modo astruere satagebant, probare volentes jus electionis ita quidem ad se spectare quod ad adversarios minime pertineret; per testes vero partis adversae fuit sufficienter [Col. 1239A] ostensum quod in trium episcoporum eletionibus, de quibus praemissum est, clerici praesentes adfuerunt et vocem habuerunt eligendi, praemissam electionem factam eis contradicentibus et exclusis decrevimus irritandam, clericos saepedictos in eam quasi possessionem quam ante controversiam motam habuerant reducentes. Verum quoniam in quaestione praedicta quidquid juris utraque pars in electione habebat deductum in judicium videbatur, cum jure civili sit cautum id venire in judicium, non de quo actum est ut veniret, sed id non venire de quo nominatim actum est ne veniret, et secundum statuta canonica electiones episcoporum ad cathedralium ecclesiarum clericos regulariter pertinere noscuntur, nisi forte alibi secus obtineat [Col. 1239B] de consuetudine speciali, nec ex eo quod clerici antedicti se inter eligentes Sutrinos episcopos probaverint tertio exstitisse, jus eligendi propter brevitatem temporis usque ad praescriptionem legitimam non producti sibi acquirere potuerunt, et actore non probante, qui convenitur, etsi nihil praestiterit, obtinebit, ab eorum impetitione super electionibus faciendis vos duximus absolvendos, praedictis ecclesiarum clericis super hoc silentium perpetuum imponentes.



IDEM CANONICIS BETHLEHEMITANIS.

[(77) 1Kb] Cum super electione Bethlehemitanensi inter R. subdiaconum nostrum et P. canonicum sepulcri Dominici nuper in nostra praesentia quaestio verteretur, [Col. 1239C] utroque se pro electo gerente, cum primus etiam a venerabili fratre nostro patriarcha Hierosolymitano fuerit confirmatus, alter vero favorem regium obtineret, eis dilectum filium P. basilicae duodecim apostolorum, J. tituli Sancti Stephani in Coelio monte presbyterum, et G. Sanctae Mariae in Porticu diaconum cardinales dedimus auditores, in quorum praesentia receptis utrinque testibus, et eorum depositionibus publicatis, quae hinc inde allegata fuerunt nobis et fratribus nostris retulerunt fideliter et prudenter. Nos vero tam per relationes cardinalium quam per gesta de causae meritis sufficienter instructi, communicato fratrum nostrorum consilio jam dictum subdiaconum nostrum, qui se probaverat per saecularem potentiam spoliatum, [Col. 1239D] restituendum decrevimus justitia mediante. Verum quoniam tam possessorium quam petitorium deductum fuerat in judicium, et tam restitutionis quam electionis quaestio plenius actitata, constitit nobis electionem utriusque minus canonicam exstitisse, cum judex de qua re cognoverit, et pronuntiare debeat juxta canonicas sanctiones, utramque duximus sententialiter irritandam. Caeterum quoniam W. canonicus Bethlehemitanensis fuit in jure confessus [(78) 1Kb] quod pro praestando alterius electioni consensu quingentorum Saracenatorum obligationem receperat et promissum et mediator exstitit Simoniacae pravitatis, nos intelligentes contractum [Col. 1240A] hujusmodi continere Simoniacam pravitatem, quam persequi volumus, ut debemus, ipsum ab omni ordine clericali per diffinitivam sententiam duximus ab omni officio et beneficio ecclesiastico deponendum.



IDEM BURGENSI ET PALETENSI EPISCOPIS.

Olim nos dedisse meminimus in mandatis ut venerabilem fratrem nostrum Ovetensem episcopum ad debitam restitutionem partis Zamorensis dioececis, quam tenebat, cum perceptis fructibus cogeretis, si dilectum filium fratrem Raynerium, priusquam super hoc mandatum apostolicum adimpleret, viam ingredi contingeret omnis carnis. Verum quia inanis est actio quam inopia debitoris excludit, mandamus quatenus non prius episcopum ipsum ad [Col. 1240B] restitutionem fructuum compellatis quam ipse taliter fuerit restitutus ut restituere possit quod percepit de proventibus alienis.



IDEM NARNIENSI EPISCOPO.

[(79) 1Kb] Dilectus filius abbas de Ferentillo conquerens de nobilibus viris dominis de Aravo suam proposuit quaestionem quod praefati nobiles, nulla requisitione praemissa, manu armata ad castra monasterii Ferentilli venientes in praedis animalium et damnis aliis usque ad CCCC, vel Luc. damnificare dictum coenobium praesumpserunt, de quibus justitiam sibi fieri postulabat. Cui citra litis contestationem sub forma exceptionis fuit ex adverso responsum quod per ipsius dolum et violentiam [Col. 1240C] castrum sacratum amiserant, et in aliis multis usque centum marcas se spoliatos dicebant, petentes prius restitui quam ipsius petitionibus responderent. Verum ex parte abbatis fuit taliter replicatum, quod libello suo secundum regulam juris, qua dicitur ut qui prior appellat, prior agat, debebat primitus responderi, nec pro damnis illatis restitutio postulari, sed ad ea debebat actio competens intentari. Caeterum ex parte abbatis regulam introductam adversa pars in mutuis petitionibus locum habere dicebat, cum causae vicissim tractatae una postea sententia terminantur. Nos vero distinguendum esse putantes utrum spoliationis quaestio ab eisdem nobilibus sit objecta in modum actionis ad restitutionem petendam, an in forma exceptionis [Col. 1240D] ad intentionem adversarii repellendam, cum ea in modum actionis proposita intelligantur diversae petitiones sese minime contingentes, ac per hoc juxta regulam juris praemissam quae prius esset proposita, prius foret tractanda, quanquam in idem judicium ambae deductae vicissimque tractatae simul essent eadem sententia terminandae. Sed quoniam illa quaestio fuit ab eisdem nobilibus tantum in modum exceptionis objecta, pronuntiavimus ut probationes eorum super ipsa exceptione primitus audirentur, et ea probata legitime non cogerentur abbati respondere super petitionibus memoratis donec restituerentur ab ipso, cum spoliatus spoliatori [Col. 1241A] non cogatur ante restitutionem ullatenus respondere. Spoliatione tamen in modum tantum exceptionis probata, non est per hoc restitutio facienda; quemadmodum cum in modum exceptionis aliquod testi crimen objicitur, ut sic a testimonio repellatur, etsi crimen contra eum civiliter probatum fuerit, non ideo sibi poena infligitur ordinaria, sed ejus duntaxat testimonio non creditur, quod ea ratione contingit, quoniam in ipsum actio non procedit. Testes etiam quorum testimonium reprobatur, inter infames, quasi ex falso testimonio, non habentur.



TITULUS XXVIII. Si quis deficiat in exceptione probanda.

[(80) 1Kb] Finem litibus cupientes imponi, ne partes [Col. 1241B] ultra modum graventur laboribus et expensis, praesertim cum de beneficiis et officiis ecclesiasticis litigatur, quae sine dispendio diu vacare non possunt, praesenti decreto statuimus ut postquam intentionem suam altera pars fundaverit, si reliqua forte voluerit legitimam exceptionem opponere, quam nolit aut nequeat in continenti probare, quia frequenter ad impediendum vel differendum processum exceptiones hujusmodi per excogitatam malitiam opponuntur, ad solvendas alteri moderatas expensas ex tunc in judicio faciendas, cum acceptis induciis in probatione defecerit, condemnetur; et si solvendo non fuerit, alias secundum arbitrium discreti judicis puniatur; ut hoc saltem timore perterritus non facile quis in gravamen alterius [Col. 1241C] falsas exceptiones opponat.



TITULUS XXIX. Quod judiciarius vigor gratis sit omnibus exhibendus.



IDEM PRAELATIS ET CLERICIS LOMBARDIAE.

[(81) 1Kb] Cum ab omni specie mala praecipiat Apostolus abstinere, nos, qui, licet indigni, constituti sumus a Deo super gentes et regna, ut juxta verbum propheticum evellamus et destruamus, aedificemus et plantemus, summopere debemus satagere quatenus evellamus vitia et plantemus virtutes, destruamus iniqua et aedificemus honesta, sicque nostra sollicitudine mediante prava transeant in directa et aspera vertantur in plana. Licet autem hujus nostrae sollicitudinis labor generaliter debeat ad [Col. 1241D] omnes extendi, quia sapientibus sumus et insipientibus debitores, specialiter tamen ad clericos, qui dormire debent a vitiis, ut sint pennae columbae deargentatae, ne quid in illis appareat quod obfuscet candorem ecclesiasticae puritatis. Sane ad audientiam apostolatus nostri multorum assertione pervenit quod cum ex delegatione nostra causas suscipitis pertractandas more saecularium super decima litis, vel parte alia, pro diversa terrarum consuetudine, praeter expensas victualium, cum litigantibus receptis pignoribus pro salario conventis, quae postmodum usque ad solutionem pecuniae, [Col. 1242A] nolentibus etiam partibus, contenditis detinere, non attendentes quod ad hoc vobis et aliis clericis sunt ecclesiastici redditus deputati ut ex ipsis honeste vivere debeatis, ne vos oporteat ad temporalia lucra manus extendere vel ad iniqua munera oculos inclinare. Cum igitur opera vestra lucere debeant laicis in exemplum, nec vos deceat instar saecularium ad temporale compendium juris occasionem arripere, universitati vestrae praecipiendo mandamus quatenus ab hujusmodi exactionibus de caetero abstinentes vigorem judiciarium gratis studeatis litigantibus impertiri, non obstante quod in fraudem a quibusdam proponitur quod id exigatur nomine assessorum, cum nec justum judicium judici vendere liceat, et venales sententiae ipsis etiam [Col. 1242B] saecularibus legibus reprobentur.



TITULUS XXX. De sententia et re judicata.



IDEM DECANO ET CANCELLARIO LAUDUNENSI.

[(82) 1Kb] Sicut nobis vestris litteris intimastis, cum causa quae inter H. subdiaconum et V. presbyterum super quicunque frumenti modiis vertebatur, qui dicebantur ipsi H. per annos singulos exsolvendi, ex delegatione nostra vobis commissa fuisset, et partibus in vestra praesentia constitutis idem H. restitutionem sibi fieri postularet, adversarius se ad hoc non teneri respondit, cum alia vice super hoc coram judice conventus fuerit et sententialiter absolutus: quod ostendere voluit duorum testimonio sacerdotum, ex quorum depositionibus vobis [Col. 1242C] constitit quod magister A. ex parte venerabilis fratris nostri episcopi Laudunensis V. presbyterum per judicium absolvit ab impetitione subdiaconi memorati. Verum quia testimonium eorum quasi nude prolatum fuerat, ut de allegationibus et testibus quae judicem movere solent ad sententiam proferendam nil se scire dixissent, variatum fuit inter jurisperitos a quibus consilium postulastis, aliis asserentibus tale testimonium non valere, aliis sentientibus quod valeret. Unde in hac ambiguitate quid tenendum sit sedem duxistis apostolicam consulendam. Cum vero in pluribus locis, in quibus copia prudentium habetur, id moris existat, ut causae quae judicem moveant non existimantur [Col. 1242D] in sententiis proferendis, vobis taliter respondemus, quod cum ex depositionibus testium praedictorum constiterit vobis sententiam a judice suo fuisse prolatam, propter auctoritatem judiciariam praesumi debet omnia legitime processisse.



IDEM ABBATI SANCTI ZENONIS.

[(83) 1Kb] Cum inter vos ex una parte, etc. Et infra: Quantum ad litigantes ipsos jus ex sententia factum fuit postquam in rem transiit judicatam, etiamsi contra jus constitutionis expresse lata non fuerit, veritate gestorum sermonibus praevalente, quae praesumuntur rite per omnia celebrata.



TITULUS XXXI. De sententia excommunicationis.
[Col. 1243A]


IDEM ABBATI ET CONVENTUI SANCTI GERMANI ALTISIODORENSIS.

[(84) 1Kb] Gravis ex parte vestra fuit in auditorio nostro querela proposita quod venerabilis frater noster Altisiodorensis episcopus et presbyteri ejusdem dioecesis homines vestros absque manifesta et rationabili causa, non servato juris ordine, excommunicationi subjiciunt pro suae arbitrio voluntatis. Volentes igitur gravamini vestro paterna sollicitudine providere, si praedictus episcopus et presbyteri in homines vestros excommunicationis sententiam absque manifesta et rationabili causa et juris ordine non servato duxerint promulgandam, [Col. 1243B] eam decernimus non tenere, et vos auctoritate apostolica divina eis officia celebretis.



IDEM ASSISINATENSI EPISCOPO.

[(85) 1Kb] Sicut nobis tuis litteris intimasti, cum aliquos tuae dioecesis clericos vel laicos culpis suis exigentibus excommunicationi supponis, ipsi postmodum ad te, nulla satisfactione praemissa, sine testimonialibus litteris redeuntes, dicunt se absolutionis beneficium recepisse. Quibus si credi debeat in hac parte, per nos instrui simpliciter postulasti, cum propter causam hujusmodi, sicut dicis, tuae sententiae a subditis contemnantur. Nolentes itaque malitiis hominum indulgere, fraternitati tuae taliter respondemus, quod nisi excommunicati a te super [Col. 1243C] absolutione sua litteras nostras vel illius cui vices nostras in hac parte commisimus reportarint, aut alio modo legitimo de illorum tibi absolutione constiterit, tu eorum absolutioni fide non habita, ipsos pro excommunicatis ut prius habeas et facias evitari.



IDEM ARCHIEPISCOPO, DECANO ET PRAECENTORI LUGDUNENSI.

[(86) 1Kb] Cum pro causa quae inter dil. fil., etc. Et infra: Si vobis constiterit F. archidiaconum ob duplicem causam excommunicatum fuisse et expressisse tantum alteram in litteris quas super absolutione sua ab apostolica sede obtinuit, ipsum tanquam excommunicatum satisfacere Ecclesiae suae de altera, monitione praemissa, per censuram ecclesiasticam appellatione remota cogatis.



IDEM COLIMBRIENSI ET ALIIS EPISCOPIS PORTUGALENSIBUS.
[Col. 1243D]

[(87) 1Kb] Cum in partibus vestris peccatis exigentibus saepe contingat diversa loca interdicto supponi, quando generale vel particulare dici debeat interdictum, apud vos accepimus in dubium revocari, cum illi qui ab Ecclesia Romana decorari privilegio meruerint, videlicet ut cum generale interdictum terrae fuerit [(88) 1Kb] , liceat eis, clausis januis, non pulsatis campanis, exclusis excommunicatis et interdictis, suppressa voce, divina officia celebrare, [Col. 1244A] interdicto particulari se asserant non arctari, asserentes illud interdictum generale duntaxat quando regnum vel saltem provincia tota subditur interdicto. Propter quod et justitia saepius deperit, et praelatorum sententiae contemnuntur, cum in aliis interdictis promptius divina celebrent, et suspensis organis aliorum, ipsi pulsatis campanis et apertis januis quoslibet passim recipiant ad divina. Ne autem diversa interpretatio discordiae causam inter vos ulterius et odii fomitem valeat ministrare, vel quod interdictum dici debeat generale amodo in dubium revocetur, significatione vobis praesentium intimamus quod cum in privilegio de regno vel provincia nihil expresse dicatur, nomine terrae non solum regnum vel provinciam intelligi volumus, [Col. 1244B] verum etiam villam et castrum, ut et in his locum habeat quod de generali dicitur interdicto, videlicet ut cum villa vel castrum generali subjicitur interdicto, praescripta privilegii forma debeat observari.



IDEM NIDRONENSI [NIDROSIENSI] ARCHIEPISCOPO.

[(89) 1Kb] Quod in dubiis nostro postulas certificari rescripto, ut juxta illud tuae discretionis arbitrium modereris, fraternitatem tuam dignis in Domino laudibus commendamus. Sane consuluit nos tua fraternitas utrum altare in quo excommunicatus divina celebrare praesumpsit reconsecrari debeat, et an sit communicandum excommunicato qui quod staret mandato Ecclesiae juratoriam praestitit cautionem, sed nondum absolutionis beneficium est [Col. 1244C] adeptus, et si excommunicato communicare aliquis, et qui etiam teneatur. Quaesivisti etiam quae poena his fuerit injungenda qui excommunicatis volentes communicant, vel inviti. Ad haec autem fraternitati tuae taliter respondemus, quod nec altare in quo excommunicatus celebrat debet, nisi aliud interveniat, consecrari, nec excommunicato, licet quod stet mandato Ecclesiae juramento firmarit, communicari debet, donec fuerit per Ecclesiam absolutus, alioquin post juramentum non esset absolutio necessaria. Utrum autem si absolutionis beneficium non contemptus religionis, sed articulus necessitatis excluserit, tali vel saltem in morte communicare sit licitum, quia minime per tuas litteras requisisti, ad [Col. 1244D] praesens non duximus respondendum. Nullus autem omnino nominatim excommunicato scienter communicare tenetur, nisi quaedam personae quae per illud Gregorii papae capitulum Quoniam multos specialiter excusantur. Illi autem qui nominatim excommunicatis praesumptuose participant, praeter personas dicto canone denotatas, nisi ab eorum participatione commoniti forte destiterint, excommunicationis sunt vinculo innodandi. Secus autem si ei scienter communicant qui cum participibus suis est vinculo excommunicationis sententialiter innodatus. [Col. 1245A] Tunc enim et ipsi sententiam excommunicationis incurrunt. Altare vero in quo tabula cui consecrationis benedictio pontificali ministerio adhibetur, si mota fuerit vel enormiter fracta, debet non immerito consecrari. Nec negamus quin oleum non consecratum consecrato possit oleo commisceri. Clerici autem qui excommunicati, vel ab excommunicatis scienter ad ordines sunt promoti, debent ab ordine sic suscepto deponi.



IDEM DOCTORIBUS DECRETORUM BONONIENSIBUS.

[(90) 1Kb] Inter alia quae venerabilis frater noster Nidrosiensis archiepiscopus dudum apostolatui nostro proponi fecit humiliter consulendo, illud etiam, si bene meminimus, inquisivit, utrum excommunicato communicare quis et qui etiam teneantur. Cui super [Col. 1245B] illo recolimus articulo respondisse quod nullus omnino nominatim excommunicato tenetur communicare scienter, nisi quaedam personae quae per illud Gregorii papae capitulum Quoniam multos specialiter excusantur. Verum ex hac nostra responsione magna quibusdam, sicut accepimus, exorta est occasio disputandi; aliis concedentibus quod excommunicato communicare tenentur personae in praedicto capitulo nominatae, praesertim quae prius ad communicationem eorum ex debito tenebantur, aliis asserentibus eos excommunicatis communicare licite posse, si velint, non tamen ex hoc ex necessitate teneri. Ut igitur unde jus prodiit, interpretatio procedat, ambiguitatem hujusmodi taliter duximus [Col. 1245C] absolvendam, cum quod quaedam personae in praemisso capitulo denotatae illis in quos lata fuit excommunicationis sententia subsequenter ante prolationem ipsius obsequi tenerentur et familiariter adhaerere, neque postmodum ad contrarium teneantur, cum adhuc ipsum debitum duret beneficio canonis id agente, priore non sunt obnoxietate solutae, sed ad familiare tenentur obsequium, et ita per consequentiam ad communionem quoque tenentur, sine qua illud nequeunt exhibere. Id autem non ad omnes personas capituli credimus referendum, ut videlicet obnoxietati hujusmodi sint subjectae, cum viatores, peregrini et mercatores a communione talium personarum, nisi articulus necessitatis immineat, debeant abstinere, sicut [Col. 1245D] ejusdem canonis serie colligitur manifeste, sed ad illas duntaxat quae talibus arctiori tenentur obnoxietate constrictae, quibus tamen in his pro quibus sunt excommunicatione notatae, ut in criminibus, communicare non debeant, sed ab eis penitus abstinere. Unde prudenter in praemissa consultatione respondemus, non omnes personas, sed quasdam, quae per illum Gregorii papae canonem specialiter excusantur, ad communionem hujusmodi praemisso modo teneri. Utrum autem et illae personae propter atrocitatem facinoris severius puniendi, a communione talium per excommunicationis sententiam debeant aliquando prohiberi, quia quaesitum non exstitit, responsum non fuit.



IDEM LAUR . . . EPISCOPO.
[Col. 1246A]

[(91) 1Kb] Nuper a nobis tua fraternitas requisivit quid sit de illis laicis sentiendum qui clericos violenter, sine laesione tamen, in custodia detinent publica vel privata, vel etiam detrudunt in vincula, utrum in canonem latae sententiae incidant, ut ipso facto sint vinculo excommunicationis innodati, sicut illi qui manus in clericos injiciunt temere violentas, et utrum qui nominatim excommunicatis scienter communicant, absolvi ab excommunicatione possint per confessionem a simplici sacerdote, vel episcopi seu archipresbyteri sit ab eis absolutio expetenda. Nos igitur inquisitioni tuae taliter duximus ex ordine respondendum, quod in primo consultationis articulo non credimus laicos [Col. 1246B] poenam excommunicationis evadere, quamvis eorum facto corporalis laesio non fuerit subsecuta, citra quam violentia saepius circa clericos nequiter perpetratur. In secunda vero quaestione credimus distinguendum, an is qui nominatim excommunicato scienter communicat, in crimine communicet criminoso, ei consilium impendendo, auxilium vel favorem, aut alias in oratione, vel osculo, vel orando secum aut etiam comedendo. In primo quidem articulo, cum talis et communicet crimini et participet criminoso, ac per hoc ratione damnati criminis videatur in eumdem delinquere qui damnavit, ab ejus superiore merito delicti tunc erit absolutio requirenda, cum juxta canonicas sanctiones facientes et consentientes pari poena plectantur. [Col. 1246C] In secundo vero casu, a suo episcopo vel proprio sacerdote poterit absolutionis beneficium obtinere. Quamvis enim et tunc non judicis sed illius sententia excommunicato communicans sit ligatus, quia tamen conditor canonum solutionem ejus sibi specialiter non retinuit, eo ipso concessisse videtur aliis facultatem relaxandi. Is qui juxta primum modum excommunicato communicat, cum juramento debet absolvi. Qui vero juxta secundum modum illi participat, reconciliari poterit sine juratoria cautione. Verum si difficile sit ex aliqua justa causa quod ad ipsum excommunicatorem absolvendus accedat, concedimus indulgendo ut praestita juxta formam Ecclesiae cautione quod excommunicatoris [Col. 1246D] mandato parebit, a suo absolvatur episcopo vel proprio sacerdote.



IDEM SPIRENSI, ARGENTINENSI, ET WARMACIENSI EPISCOPIS.

Quantae praesumptionis et temeritatis existat in rectores Ecclesiae manus injicere violentas in Evangelio Dominus protestatur, qui se in ministris suis asserit, et in apostolorum principe alibi se perhibuit iterum crucifigi. Hoc etiam poenae qualitas manifeste declarat, cum excommunicationis in ipso actu feriat delinquentes, si non solum in fratres et coepiscopos nostros, sed et in minoris ordinis clericos violentiam praesumpserint operari. Ne autem solos violentiae hujus actores aliquorum praesumptio [Col. 1247A] crederet taliter puniendos, facientes et consentientes pari poena canonica censura condemnat [(92) 1Kb] , eos etiam delinquentibus favere interpretans qui, cum possint, manifesto facinori desinunt obviare.



IDEM B. MAGISTRO SCHOLARUM ET WALBERTO CANONICO TARVISINO.

[(93) 1Kb] Super eo quo nos vestra discretio requisivit, videlicet quid faciendum sit de his qui captioni bonae memoriae Belunensis episcopi, ex qua dignoscitur a quibusdam aliis crudelissime interemptus, se diabolico instinctu interfuisse fatentur, si ad Ecclesiam redire voluerint, in qua sint forma recipiendi ab ea, vobis taliter respondemus, quod cum [Col. 1247B] tam enorme flagitium debita velimus severitate punire, ne facilitas veniae incentivum praebeat delinquendi, si communioni fidelium reconciliari desiderant, ad sedem apostolicam veniant absolvendi, nisi forte articulus mortis immineat, vel hostilitas impediat capitalis: quibus in utroque casu, recepta secundum formam Ecclesiae sufficientissima cautione quod vestris debeant obedire mandatis, absolutionis beneficium nostra auctoritate potestis impendere, ita tamen quod opportunitate recepta, suscepturi mandatum, ad sedem apostolicam accedere non postponant.



IDEM ABBATI SANCTI ANDREAE.

[(94) 1Kb] A nobis est saepe quaesitum utrum si aliquis [Col. 1247C] excommunicatus, in quo indicia fuerint poenitentiae manifesta, nec per eum steterit quo minus reconcilietur ecclesiasticae unitati, non suscepto beneficio absolutionis decesserit, pro absoluto ab Ecclesia sit habendus et utrum pro tali recipienda sit eleemosyna, et a fidelibus sit orandum. Ut autem quod intendimus per suppositionem exempli apertius exprimamus, quidam presbyter et canonicus regularis, sicut per tuas nobis litteras intimasti, cum publica laboraret infamia quod ad quamdam conjugatam accederet, maritus ejusdem mulieris et consanguinei ejus in eum manus injecerunt temere violentas: propter quod per episcopum denuntiati sunt excommunicationis sententiae subjacere. Verum ipsi postmodum ad eumdem episcopum accedentes, praestito [Col. 1247D] in manibus ejus quod parerent judicio Ecclesiae corporaliter juramento, in mandatis receperunt ab ipso quod propter hoc apostolico se conspectui praesentarent. Cumque unus illorum se ad iter accingeret veniendi, a quibusdam suis aemulis est peremptus et extra coemeterium Ecclesiae tumulatus. Et licet contra interfectores amici et consanguinei interfecti graviter sint commoti, eis tamen omnem rancorem remitterent et offensam, dummodo interfecti cadaver traderetur ecclesiasticae sepulturae. Videretur igitur forsan in hoc casu quibusdam quod cum sacramentum non necessitatis articulus sed contemptus religionis excludat, et judicium Ecclesiae divinum [Col. 1248A] debeat judicium imitari, cum etiam in interfecto praedicto manifesta poenitentiae signa praecesserint, et propter hoc absolutus apud Deum esse credatur, absolutus ab Ecclesia sit habendus. Sed e contrario, cum ex sola culpa ligetur quis, quoad Deum, apud triumphalem Ecclesiam, ex sola sententia ligetur, quoad hominem, apud Ecclesiam militantem, quando vinculum culpae remittitur, absolvitur apud Deum, sed apud homines non absolvitur nisi quando vinculum sententiae relaxatur. Alioquin Ecclesiae absolutio nullatenus necessaria videretur, si in sola cordis contritione praeter sacerdotale officium rigor relaxetur ecclesiasticae disciplinae. Nos igitur consultationi tuae de consilio fratrum nostrorum breviter respondemus, quod judicium Dei veritati, quae [Col. 1248B] nec fallit nec fallitur, semper innititur; judicium autem Ecclesiae nonnunquam opinionem prosequitur, quam et fallere saepe contingit et falli, et propter quod contingit interdum ut qui ligatus est apud Deum, absolutus apud Ecclesiam sit, et qui liber est apud Deum, ecclesiastica sit sententia innodatus. Vinculum ergo, quo peccator ligatus est apud Deum, in culpae remissione dissolvitur. Illud autem quo ligatus est apud Ecclesiam, cum sententia remittitur, relaxatur: quod in suscitatione Lazari sermo evangelicus manifestat, quem prius Dominus suscitavit, et apostolis praecepit postmodum solvere suscitatum. Unde quantumcunque praedictus se, juramento praestito quod Ecclesiae mandato pareret, [Col. 1248C] humiliare curaverit, quantumcunque in eo poenitentiae signa praecesserint, quia tamen morte praeventus absolutionis non potuit beneficium obtinere, quamvis apud Deum absolutus fuisse credatur, nondum tamen habendus est absolutus apud Ecclesiam Potest tamen et debet ei Ecclesiae beneficio subveniri; sicut cum de ipsius viventis poenitentia per evidentia signa constiterit, defuncto etiam absolutionis beneficium impendatur. Nec obstat quod Ecclesiae legitur attributa potestas ligandi ac solvendi homines super terram, tanquam non possit solvere et ligare sub terra sepultos, et quod legitur ne communicetur mortuo cui non est communicatum et vivo; cum etsi communicatum non fuerit, communicandum tamen illi fuisset, quem non contemptus [Col. 1248D] religionis sed necessitatis articulus impedivit, et in certis casibus a canonibus denotatis ligasse legatur Ecclesia mortuos et solvisse. Ut autem in uno pariter eodemque negotio et servemus rigorem et mansuetudinem ostendamus, statuimus ut illius mortui absolutio a sede apostolica requiratur, qui, cum viveret, ab apostolica sede fuerat absolvendus. Aliorum autem absolutionem ex praemissa causa caeteris indulgemus a quibus, cum viverent, fuerant absolvendi. Absolutionis autem forma servetur, ut fiat cum poenitentiali psalmo et tam oratione Dominica quam alia consueta. Haeredes tamen ipsius ad satisfactionem faciendam pro ipso, si commoniti parere [Col. 1249A] noluerint, per districtionem ecclesiasticam compellantur.



TITULUS XXXII. De his qui excommunicati ad ecclesiasticos ordines promoventur.



IDEM EPISCOPO SANCTI ANDREAE.

Significante venerabili fratre nostro Andegavensi episcopo per litteras suas nos accepisse cognoscas quod cum R. clericus natione Scotus in sua dioecesi maneret gratia studiorum, in praeterita Quadragesima ordinationi suae, licet sub interminatione anathematis esset inhibitum quod ad eam non accederet ignotus aliquis vel etiam non vocatus, ingerere se praesumpsit tam inopia consilii quam lubrico minoris aetatis deceptus, et ita in subdiaconum est [Col. 1249B] promotus. Cumque per ejusdem clerici confessionem lacrymabilem ad ipsius et dilecti filii P. Sanctae Mariae in Via lata diaconi cardinalis, tunc apostolicae sedis legati, notitiam quae praemisimus pervenissent, praefatus episcopus de mandato ipsius cardinalis eum a vinculo excommunicationis absolvit, sicut suis nobis litteris intimavit, quaerens quid esset super hujusmodi faciendum. Nos igitur simplicitatem clerici attendentes, fraternitati tuae per apostolica scripta duximus intimandum quoniam si quod in te deliquit se faciendo per alium in subdiaconum ordinari, ei duxeris remittendum, nisi aliud quid obsistat canonicum, et in ordine suscepto de mansuetudine ministrare poterit et ad alios etiam promoveri.



EJUSDEM.
[Col. 1249C]

[(95) 1Kb] Cum illorum absolutio qui pro violenta manuum injectione in clericos labem excommunicationis incurrunt, praeterquam in quibusdam casibus a praedecessoribus nostris exceptis, sedi duntaxat apostolicae reservetur, nonnulli ecclesiasticam negligentes sententiam in excommunicatione positi ecclesiasticos ordines accipere non formidant. Quid autem fieri debeat de hujusmodi, apostolicum saepius oraculum imploratur. Circa quos credimus, sicut reperitur in subditis, distinguendum, quod tales vel sciunt excommunicationis sententia se irretitos, vel non recolunt factum pro quo in canonem latae sententiae inciderunt, vel factum quidem scientes, [Col. 1249D] juris ignari, nesciunt inde se teneri. Primos, si fuerint saeculares, a subreptis ordinibus censemus in perpetuum deponendos. In reliquis casibus tam archiepiscopi quam episcopi absque mandato sedis apostolicae speciali dispensandi facultatem se noverint non habere, quibus est etiam absoluto talium interdicta, et majora intelligantur illis prohibita quibus vetita sunt minora. Poterunt tamen haec Romani pontificis auribus intimari, ut ab eo secundum rigorem vel aequitatem responsum prodeat, prout sua discretio viderit faciendum. Quod si claustrales hujusmodi fuerint, licet a bonae memoriae Alexandro papa praedecessore nostro fuerit constitutum [Col. 1250A] quod monachi et canonici regulares, quocunque modo se in claustro percusserint, non sint ad apostolicam sedem mittendi, sed secundum providentiam et discretionem abbatis disciplinae subdantur, et si abbatis discretio ad eorum correptionem non sufficit, providentia est dioecesani episcopi adhibenda, et alibi dicat quod de saeculo fugientes, qui religionis habitum in monasterio receperunt, et inter caetera postmodum confitentur se tale commisisse delictum per quod ipso actu excommunicationis sententiam incurrerunt, sine licentia Romani pontificis abbas nec potest nec debet absolvere, quamvis praesumptionem delinquentium debita possit animadversione punire. Nos tamen in religionis favorem, ut evagandi materia subtrahatur, [Col. 1250B] uberiorem eis gratiam exhibere volentes, quod etiam talibus absolutionis beneficium valeant impertiri, eorum abbatibus indulgemus, nisi excessus ipsorum exstiterit difficilis et enormis, utpote si ad mutilationem membri vel effusionem sanguinis est processum, aut in episcopum vel abbatem violenta sit manus injecta, cum excessus tales et similes sine scandalo nequeant praeteriri. Si vero claustralis aliquis in religiosam personam alterius claustri manus injecerit violentas, per abbatem proprium et ejus qui passus est injuriam absolvatur. Quod si clericum percusserit saecularem, nonnisi per apostolicam sedem, ut scandalum eviletur, absolutionis poterit gratiam promereri. Si autem et hos ad [Col. 1250C] ordines promoveri contingat, juxta praemissam districtionem, qui scienter in contemptum ecclesiasticae disciplinae se fecerint ordinari, ab exsecutione suscepti officii decernimus manere suspensos. Circa reliquos vero facti memoriam vel juris peritiam non habentes, monasteriorum utilitate pensata, post injunctam regularem poenitentiam et peractam, abbates ipsorum poterunt dispensare, nisi grave fuerit et notabile factum, aut is qui fecit adultus fuerit et discretus, ut violenter et valde contra oblivionem vel ignorantiam praesumatur. Praecipimus autem abbatibus ut formam istam diligenter observent, ne privilegium mereantur amittere si concessa sibi abusi fuerint potestate.



TITULUS XXXIII De his qui minores ordines et subdiaconatum vel duos sacros ordines simul recipiunt.
[Col. 1250D]


IDEM EPISCOPO . . . ET ABBATI SANCTAE LEUCADIAE.

Accedens ad praesentiam nostram dilectus filius D. pauper sacerdos sua nobis insinuatione monstravit quod cum primos quatuor ordines et subdiaconatum a bonae memoriae Exoniensi episcopo insimul recepisset, et postmodum, eo defuncto, a successore ipsius in diaconum fuisset promotus, ac demum ipso defuncto, a venerabili fratre nostro Exoniensi episcopo fuerit in presbyterum ordinatus, quia eidem episcopo fuit quorumdam relatione suggestum ipsos praefatos quatuor ordines et subdiaconatum [Col. 1251A] insimul recepisse, eum officio beneficioque privavit, licet dilectus filius P. capellanus Sanctae Mariae de Barrinovo in praesentia tua, frater episcope, testimonium perhibuerit quod tot simul idem sacerdos recepit ordines, de ordinatoris sui beneplacito processisse. Cum igitur in hoc praefatus sacerdos dignoscatur potius ex ignorantia quam astutia deliquisse, praesertim cum ordinator suus eidem insimul duxerit tot ordines conferendos, et secundum apostolum facilius consequi valeat indulgentiam quoniam ignoranter deliquit, discretioni vestrae per apostolica scripta mandamus quatenus praefato presbytero, si verum est quod proponitur, officium beneficiumque faciatis restitui, nec permittatis propter hoc a quoquam molestatione indebita [Col. 1251B] fatigari.



IDEM AE. MUTINENSI EPISCOPO ET MAGISTRO UB. THEOLOGO SUBDIACONO NOSTRO MODIOCENSI CANONICO.

[(96) 1Kb] Litteras vestras recepimus responsivas super inordinata ordinatione A. Imolensis electi, quem G. Bononiensis episcopus praecedenti Sabbato in diaconum, et sequenti Dominica continuato jejunio in presbyterum ordinavit: in quo quantum uterque deliquerit, evidenter intelligit qui prudenter attendit. Si enim utrumque ordinem eodem die illi conferri non licuit, pari non licuit ratione unum ordinem uno die et alterum altero jejunio continuato conferri; cum propter continuationem jejunii fictione canonica, sive mane diei Dominicae trahatur [Col. 1251C] ad Sabbatum, sive vespere Sabbati ad diem Dominicam referatur, profecto mane cum vespera, seu vespera cum mane, ad eumdem diem pertinere dicetur. Nam si, quantum ad hunc necessitatis articulum pertinet, mane ad unum diem, et vespere referretur ad alterum, cur esset continuatio jejunii necessaria, cum et Sabbato ante coenam et Dominica ante prandium intelligamus esse jejunii? Ne autem si factum hujusmodi sub silentio transiremus, id alii licitum reputantes similia facere attentarent, et sic facti perversitas traheretur a posteris in exemplum, praefatum Bononiensem episcopum, ut puniatur in quo deliquit, a collatione diaconii scilicet et presbyterii, alterum vero ab exsecutione sacerdotalis officii volumus manere suspensos, [Col. 1251D] donec de ipsis aliter disponamus. Ut igitur mandatum apostolicum debitum consequatur effectum, per apostolica scripta mandamus quatenus quae praemissa sunt faciatis tam ipsis episcopis quam per Bononiensem et Imolensem dioeceses publicari.



TITULUS XXXIV. De his qui favorem praestant pugnantibus, et homicidiis sponte vel non sponte commissis.



IDEM NIDROSIENSI ARCHIEPISCOPO.

[(97) 1Kb] Quod in dubiis, etc. Et infra: Sane consuluit nos tua fraternitas quid de presbyteris sit agendum qui gubernant naves ad pugnam, et his qui alios [Col. 1252A] incitant, sed non pugnant. Ad haec fraternitati tuae taliter respondemus, quod quia tam sacerdotes qui gubernant naves ad pugnam, quam qui personaliter exercent pugnae conflictum, et hi qui alios incitant ad pugnandum, enormiter peccant, de rigore canonico credemus deponendos.



IDEM ARCHIEPISCOPO ET ARCHIDIACONO SENONENSI.

Exposuit nobis dilectus filius M. presbyter de Stabulis quod cum olim invitatus a quibusdam pueris de manu unius illorum arcum receperit et sagittam, et eam dirigere voluerit in arborem quae obstabat, manu errante, sagitta eadem discurrens per aerem puerum quemdam valde distantem modicum vulneravit in capite, propter quod idem puer postmodum [Col. 1252B] creditur expirasse. Quod cum idem presbyter bonae memoriae G. praedecessori tuo, frater archiepiscope, sponte curasset humiliter confiteri, ipse poenitentiam et confessionem ipsius attendens, super beneficio ecclesiae de Stabulis, quam in archidiaconatu tuo, fili archidiacone, adeptus fuerat, misericorditer dispensavit ut ipsum quoad viveret possideret, mandans eidem ut ad sedem apostolicam accederet mandatis super officio apostolicis pariturus. Quia vero in hoc non ex voluntate, sicut asserit, sed casu deliquit, discretioni vestrae per apostolica scripta mandamus quatenus si verum est quod asseritur, factam cum eo misericordiam attendentes, quod a dicto archiepiscopo factum est ratum habentes et firmum, eum super beneficio praedicto [Col. 1252C] propter hoc nullatenus molestetis aut patiamini ab aliis molestari.



IDEM LINCOLNIENSI EPISCOPO.

[(98) 1Kb] Dilectus filius A. capellanus in nostra praesentia constitutus sua nobis confessione monstravit quod, cum quadam corporis molestia gravaretur, ita quod somni et cibi desiderium raptum videretur ab eo, ut comedendi appetitum aliquantulum excitaret, equum quem nutrierat ascendit: qui cum non plene pareret habenis, sed praeter sessoris arbitrium suis calcibus lasciviret, ipse, ut ejus refrenaret impetum, et freno vim intulit, et equum calcaribus stimulavit, cumque fracto freno equus quasi proprio relictus arbitrio curreret festinanter, ei mulier [Col. 1252D] quaedam veniens ex obliquo et infantulum bajulans obviavit; in quam equus irruens, procul projecto sessore, puerum praedictum oppressit, et capellanus ipse ex repentino casu vix mortis periculum evitavit; sed ad ultimum convalescens, divina celebrare postmodum non praesumpsit. Quia vero nobis non constitit de praemissis, fraternitati tuae per apostolica scripta mandamus quatenus super his inquiras diligentius veritatem, et si rem inveneris taliter processisse, cum idem capellanus nec voluntate nec actu homicidium perpetraverit, nec dederit operam illicitae rei, non impedias quo minus divina possit officia celebrare.



IDEM PADUANO EPISCOPO.
[Col. 1253A]

[(99) 1Kb] Significasti nobis per litteras tuas quod cum II. clericus cum archipresbytero Sancti Fidantii equitaret, equus cui insidebat tam se quam ipsum projecit in aquam. Unde clericus ipsum graviter calcaribus stimulavit. Equus vero, ut litterarum tuarum verbis utamur, cum exstiterit bucca durus, praeter voluntatem sessoris raptus in cursum et male parens habenis, quamdam mulierem, quam obviam habuit, ex improviso pedibus interfecit. Cumque nos ab eodem clerico fecissemus inquiri utrum equi vitium prius scivisset, illud se asseruit ignorasse. Ideoque fraternitati tuae per apostolica scripta mandamus quatenus inquiras super his diligentius veritatem, et si rem inveneris taliter processisse, [Col. 1253B] ad majorem cautelam injungas eidem clerico poenitentiam competentem: qua peracta, nequaquam impedias quominus et in susceptis ministret ordinibus et ad majores valeat promoveri.



IDEM METENSI EPISCOPO.

[(100) 1Kb] Ex litteris tuae fraternitatis accepimus quod cum lator praesentium N. presbyter fenum vellet de curru deponere, perticam superius alligatam, cum neminem circa currum videret, projecit in terram, et cum feno insisteret deponendo, quidam prope ipsum accedens puerum quemdam juxta currum reperit semivivum, in quo praeter modicum livoris in fronte nihil invenire potuit laesionis. Nos autem ab eodem quaesivimus sacerdote si priusquam dejiceret perticam, circumspexisset sollicite an esset aliquis [Col. 1253C] juxta currum: qui quod diligenter circumspexisset asseruit, sed quod vidisset aliquem denegavit. Ad te igitur remittentes eumdem, fraternitati tuae per apostolica scripta mandamus quatenus si res ita se habet, nisi contra eumdem presbyterum grave scandalum sit exortum, vel tanta laborat infamia quod, deficiente accusatore, oportet ei canonicam purgationem indici, ipsum libere permittas exsequi officium sacerdotis.



IDEM OSCENSI ET TYRASONENSI EPISCOPIS.

Diaconus et monachus Sancti Joannis de Pinna sua nobis insinuatione [monstravit] quod cum in saeculari adhuc habitu constitutum in ecclesia de Rigulo quoddam beneficium obtinentem abbas ipsius [Col. 1253D] Ecclesiae illum eodem beneficio spoliasset, cognati et amici ejus abbati saepius supplicarunt ut beneficium restitueret memoratum: quo nolente ipsorum precibus acquiescere, irati plurimum et commoti, nocte quadam in domo diaconi convenerunt, et coena facta dixerunt quod vindictam volebant sumere de abbate. Inhibiti autem expresse a diacono ne abbatem occiderent vel aliquid ei facerent unde ordinis sui discrimen incurrerent et animae detrimentum, in eum nihilominus irruerunt, et plagis impositis abierunt semivivo relicto, unde post dies aliquot spiritum exhalavit. Ab illo autem tempore usque hodie praedictus [Col. 1254A] diaconus de eo quod contigerat tristis effectus, ab administratione cessavit, et nondum expleto biennio habitum induit monachalem. Unde a nobis petiit suppliciter edoceri utrum posset in officio diaconi ministrare, et si hoc ei liceret, an posset ad majorem promoveri. Licet autem, si praemissis veritas suffragatur, praefatus diaconus super abbatis interitu non videatur fuisse culpabilis, quia tamen bonarum mentium est culpam agnoscere ubi culpa non est, quod ab administratione officii se propria voluntate suspendit vel habitum regularem [induit] sibi non ad peccatum ascribimus, sed ad meritum reputamus. Quocirca fraternitati vestrae per apostolica scripta mandamus quatenus, si praemissa noveritis veritate subnixa, saepedictum diaconum non [Col. 1254B] solum in diaconatus officio ministrare, sed etiam ad ordinem presbyteratus ascendere, si aliud canonicum non obstiterit, liberam concedatis auctoritate apostolica facultatem; praesertim, si super hoc non fuerit respersus infamia, cum ei non debeat imputari quod contra prohibitionem ejus expressam, eo causam vel occasionem non dante, ausu sacrilego proponitur a consanguineis attentatum, divina Scriptura testante quod anima quae peccaverit ipsa morietur, filius non portabit iniquitatem patris, neque pater iniquitatem filii, quamvis hoc ipsum verius ad aeternam quam ad temporalem referatur vindictam.



IDEM RECTORI, JUDICIBUS, CONSULIBUS ET POPULO BENEVENTANO.

[Col. 1254C] Cum impunitas scelerum parere consueverit audaciam delinquendi, sic malefactorum excessus animadversione sunt debita puniendi ut et ipsi poeniteant de commissis, et caeteri qui audierint, suam a consimilibus metu poenae retrahant voluntatem. Licet enim ex apostolicae servitutis officio sollicitudo nobis immineat generalis, de illis tamen qui spiritualiter et temporaliter nostrae sunt juridictioni subjecti nos oportet sollicitius cogitare; quatenus sub nostro regimine boni digna recipiant praemia meritorum, et malos debitae ultionis poena castiget. Audivimus equidem, et non potuimus non moveri, quod G. filius R. civis Beneventani diabolico inebriatus veneno, Dei et nostro timore postposito, et [Col. 1254D] honore civitatis Beneventanae abjecto, I. D. S. dum consulatus fungeretur officio interfecit, et pater ac frater interfectoris, qui tam atroci sceleri personaliter interfuisse dicuntur, licet in praesentia vestra se nostro juraverint conspectui praesentare, ad nos tamen, sicut credimus, non venerunt, imo tam praedictus homicida quam ipsi in civitate Beneventana non metuunt, sicut audivimus, commorari. Volentes igitur ut malefactorem praedictum et fautores ipsius debita poena percellat, et civitas Beneventana similem in posterum valeat evitare jacturam, praesentium auctoritate statuimus ut memoratus homicida de caetero Beneventanam civitatem non audeat [Col. 1255A] introire, nec haereditatis paternae percipiat aliquam portionem; imo pars ejus, si patrem praemori forte contigerit, ad opus curiae reservetur, nec unquam in eadem civitate praevaleat aliquod officium gerere dignitatis, nisi forte fuerit illi concessum ex indulgentia sedis apostolicae generali. Hoc etiam de futuris temporibus decrevimus observandum de illis qui judices, consules regalenses, vel alios ministeriales curiae vulnerare aut interficere qualibet temeritate praesument. Patrem autem et fratrem homicidae jam dicti tandiu extra civitatem vestram praecipimus permanere donec ad praesentiam nostram accedant et ad vos cum litterarum nostrarum testimonio revertantur.



TITULUS XXXV. De his qui ad ecclesiam confugiunt.
[Col. 1255B]


IDEM REGI CORRACIAE.

[(101) 1Kb] Inter alia quae nobis regalis prudentia suis litteris intimavit, quid de illis fieri debeat qui maleficia perpetrantes confugiunt ad ecclesias, ut pro reverentia loci sacri debitas poenas valeant evitare, sollicite requisivit. Nos ergo tuis inquisitionibus respondentes juxta sacrorum canonum instituta et traditiones legum civilium, ita duximus in hujusmodi distinguendum, quod confugiens ad ecclesiam vel liber vel servus existit. Si liber, quantumcunque gravia maleficia perpetrarit, non est violenter ab ecclesiis extrahendus, nec inde donari debet ad mortem et poenam, sed rectores ecclesiarum obtinere vitam et membra [(102) 1Kb] , super eo tamen quod [Col. 1255C] inique fecit est legitime componendum. Et hoc verum, nisi publicus latro fuerit vel nocturnus populator agrorum, dum itinera frequentata et in publica strata obsidet aggressionis insidiis, pro facinoris magnitudine, cum et communem utilitatem impediat et nocere omnibus moliatur, ab ecclesia extrahi potest, impunitate non praestita, secundum canonicas sanctiones. Si vero servus fuerit qui confugit ad ecclesiam [(103) 1Kb] , postquam de impunitate sua dominus ejus clericis juramentum praestiterit, ad servitium domini sui redire compellitur et invitus, alioquin a domino poterit occupari. Tu ergo, fili charissime, cum in regno tuo aliquid horum contigerit, juxta praemissam distinctionem sic procedere [Col. 1255D] studeas quod honor Ecclesiarum et emunitas servetur illaesa, et malignandi facultas pravae voluntatis hominibus auferatur.



TITULUS XXXVI. Quod monasteria monachorum possint in canonicos regulares converti.



IDEM COLOCENSI ARCHIEPISCOPO.

Cum nobis, licet immeritis, in apostolicae sedis specula consistentibus sit universarum Ecclesiarum sollicitudo commissa, de statu illarum sollicitudinem nos convenit gerere diligentem et providere attente ut per fratres et coepiscopos nostros, cum non possimus ubique nostram praesentiam corporaliter exhibere, [Col. 1256A] possint in melius reformari. Ex parte siquidem tua nostris est auribus intimatum quod cum bonae memoriae An. antecessor tuus monasterium Sancti Stephani protomartyris situm in loco qui dicitur Keu concessisset fratribus Sancti Abraham de valle Ebron, monachis nigri ordinis propter dissolutionem suam inde remotis, et iidem fratres Sancti Abraham bona ejus dilapidando, et ducendo vitam nimium dissolutam, ipsum deduxissent ad nimiam paupertatem, bonae memoriae C. papa praedecessor noster et nos etiam tibi dedimus in mandatis ut restitutioni ejusdem monasterii provideres, tuo committentes arbitrio utrum praedicti fratres Sancti Abrahae tolerandi, an monachi nigri essent in ipso monasterio reducendi. Tu vero, sicut accepimus, [Col. 1256B] fratres Sancti Abraham propter dissolutionem suam inde penitus abjecisti, et nos per petitionem tuam duxisti super provisione ipsius monasterii requirendos. Ideoque mandamus quatenus si per monachos Ecclesiam illam videris reformari non posse, in ipsa Ecclesia canonicos instituas regulares, qui secundum regulam beati Augustini devotum ibi Domino famulatum impendant, et per eorum religionem locus ipse in melius tuo faciente reformetur.



TITULUS XXXVII. Si regulares ad saeculares ecclesias possint in praelatos assumi.



IDEM UBALDO PLEBANO SANCTI GAVINI

[(104) 1Kb] Quod Dei timorem prae oculis habeas ex [Col. 1256C] fructibus tuis colligitur evidenter, cum opera quae facis testimonium perhibeant veritati. Unde tuum propositum in Domino commendamus. Sane, sicut jamdudum auribus nostris insonuit, quondam desiderans ad frugem vitae melioris transire, officium plebani resignans, coram fratribus Sancti Victoris Bononiensis promissionem de tua conversione fecisti, neque professionem solemnem emittens, neque habitum religionis assumens. Sed nobilis vir comes Albertus et parochiani plebis ejusdem attendentes te laudabiliter praefuisse, ac de recessu tuo eidem loco jacturam non modicam imminere, desiderium tuum hactenus retardarunt, a venerabili fratre nostro Florentino episcopo impetrantes ut [Col. 1256D] ministrares ibidem. Hoc etiam dilectus filius noster P. basilicae Duodecim Apostolorum presbyter cardinalis, tunc apostolicae sedis legatus, pensata utilitate plebis proponitur annuisse: quod jam dicti comes et populus a nobis ratum haberi suppliciter postularunt; praesertim cum de licentia prioris Sancti Victoris Bononiensis dignoscaris hactenus id fecisse. Licet autem in Lateranensi concilio de monachis caveatur ne singuli per villas et oppida seu per quascunque parochiales ponantur ecclesias, sed in majori conventu aut cum aliquibus fratribus maneant, ne soli inter saeculares homines spiritualium hostium conflictum exspectent, Salomone dicente: [Col. 1257A] Vae soli; quia si ceciderit, non est qui sublevet eum (Eccle. IV), quia tamen istud de canonicis regularibus specialiter non cavetur, qui etsi a sanctorum monachorum consortio non putentur sejuncti, regulae tamen inserviunt laxiori, et per antiquos canones etiam monachi possunt ad parochialium ecclesiarum regimen in presbyteros ordinari, ex quo debent praedicationis officium, quod privilegiatum est, exercere, sic annuendum duximus postulatis, ut plebani exercens officium, si commode fieri poterit, unum canonicum regularem tecum habeas ad cautelam, cujus in his quae Dei sunt et regularis observantiae tam consortio quam solatio perfruaris



TITULUS XXXVIII. Quod canonici regulares ad religionem hospitalariorum transire non possint.
[Col. 1257B]


IDEM CI. LUBUSSENSI EPISCOPO.

Referente dilecto filio fratre V. hospitalario nostro est apostolatui reseratum quod cum a tempore juventutis suae secundum institutiones canonicorum regularium Aurowasiensis Ecclesiae beati Augustini regulam professus fuisset, et in ea ultra decennium permanens, sacros ordines usque ad sacerdotium suscepisset, juventute postmodum impellente, curiositate potius quam religionis amore devictus, terram Hierosolymitanam et alias videre desiderans, ab abbate suo non tam voluntariam sub eadem conditione licentiam obtinuit quam extortam ut si bonae memoriae Alexandrum papam praedecessorem nostrum inveniret in viam, causam itineris [Col. 1257C] sibi exponeret, et juxta mandatum vel procederet vel rediret. Verum ipse, neglecta conditione, procedens suscepit habitum hospitalis, in cujus servitio usque ad haec tempora fideliter laboravit. Sed cum ordo praemissus districtioris sit observantiae quam secundus, prudenter attendens quod de laxiore ascendendum sit ad ordinem arctiorem, non autem de arctiore ad laxiorem sit ratione aliqua descendendum, ad se, Domino inspirante, reversus, ad bonum redire desiderat quod dimisit. Cum itaque non mediocriter delinquat qui minus bonum majori bono praeponit, fraternitati tuae per apostolica scripta mandamus quatenus, inquisita super praemissis diligentius veritate, si rem inveneris ita esse, praefato [Col. 1257D] fratri V. licentiam auctoritate apostolica praebeas ad primum ordinem redeundi.



TITULUS XXXIX. De voto et habitus susceptione.



IDEM ACONENSI EPISCOPO.

[(105) 1Kb] Sicut nobis est ex parte tua propositum, quidam clericus cum aegritudine nimia laboraret, quasi de morte securus, et de recuperanda sospitate desperans, habitum canonicorum regularium petiit et accepit, ea in susceptione habitus exprimens ac promittens quae solent in hujusmodi repromitti. Sed nec ad Ecclesiam transiit, utpote infirmitate gravatus, nec bonis suis uti cessavit. Postmodum vero [Col. 1258A] sospitate suscepta, post quindecim annos et ultra, videntibus et scientibus venerabili fratre nostro archiepiscopo et dilecto filio priore et canonicis Ecclesiae Nazarensis, a quibus habitum susceperat regularem, tu, licet eo tempore quo habitum susceperat, in Ecclesia Nazarena prioris sollicitudinem exerceres, immemor eorum quae facta fuerant circa ipsum, in Aronensem eum canonicum suscepisti. Quia vero quid super hoc facere debeas, per nostras expostulas litteras edoceri, fraternitati tuae duximus respondendum, quod si regularem habitum se postulante suscepit et ad observationem religionis canonicae sua se professione ligavit, ad resumendum habitum ecclesiastica est districtione cogendus, cum quod tanto tempore extra canonicam mansit, [Col. 1258B] non in excusationem ejus, sed in majoris transgressionis augmentum merito valeat allegari.



IDEM EPISCOPO ET CAPITULO TRAGURIENSI.

[(106) 1Kb] Sicut tenor vestrarum litterarum nobis aperuit, cum P. lator praesentium in sacerdotali esset officio constitutus, et tanta rerum temporalium indigentia laboraret quod nec sibi nec suis progenitoribus seu fratribus in necessitatibus propriis posset aliquatenus providere, proprii corporis laboribus et maris periculis multis se non dubitavit exponere, ut de suo labore et acquisitione honesta suam et suorum posset indigentiam relevare. Contigit autem post haec quod ipse longe a vestra civitate consistens tam gravi coepit aegritudine laborare quod [Col. 1258C] extra se positus desperaret de vita praesenti et cum in tali esset articulo constitutus, a quodam simplici monacho indutus fuit habitu monachali, et ad monasterium deportatus. Deinde, paucis diebus elapsis, cum jam esset in principio suae convalescentiae, deposuit habitum, et de licentia ejusdem loci abbatis monasterium reliquit; et cupiens progenitorum indigentiis subvenire, a vobis suppliciter postulavit ut, sicut prius, posset in sacerdotali officio ministrare et vobiscum pariter conversari. Quid autem super his vobis fuerit faciendum sacro apostolicae sedis oraculo humiliter petiistis edoceri. Nos igitur vestrae consultationi taliter duximus respondendum, quod licet ista duo inter se repugnantia videantur, ut scilicet quisquam sit extra se [Col. 1258D] positus, et de praesenti vita desperet, si tamen eo tempore quo positus extra mentem asseritur, indutus fuit habitu monachali, cum alienatus non sentiat, ac per hoc non valeat consentire, presbyterum praefatum denuntietis ab observatione monastici ordinis absolutum, nisi postquam mentis suae factus est compos, voluntate spontanea professionem fecerit monachalem.



IDEM PISANO ARCHIEPISCOPO.

[(107) 1Kb] Ad apostolicam sedem, quae, disponente Domino, cunctorum fidelium est magistra, super diversis articulis quaestiones dubiae referuntur, ut quod ab ea fuerit super earum solutione responsum, [Col. 1259A] indubitanter ab omnibus teneatur. Ex parte siquidem tua tales nuper suscepimus quaestiones, quod cum monachum fieri ante unius anni probationem regularis institutio interdicat, monachi et moniales in tua diocesi constituti tam clericos quam laicos utriusque sexus, sanos pariter et infirmos, religionis habitum volentes assumere, nutu etiam aliquo profitentes, interdum absque omni professione recipiunt, quandoque professionem illico facientes. Unde multa mala noscuntur saepius provenire, cum infirmi ad monasterium jam translati et emissa professione, postquam de infirmitatibus convaluerint, habitum religionis abjiciant, et ad propria revertantur. Contingit etiam tales in propriis domibus remanere, cum monachi per eos, dum vivunt, [Col. 1259B] nolunt sua monasteria praegravari. Sani etiam sic absque probatione recepti retro aspicientes, matrimonia contrahunt, rejecto habitu regulari; de quibus si habitum religionis assument ante unius anni probationem vel temporis competentis, utrum facta professione a talibus vel omissa, debeant monachi reputari, et si conjugatus converti desiderans sit recipiendus in monachum nisi uxor perpetuam continentiam repromittat, certificari a sede apostolica postulasti. Nos ergo quaestionibus tuis taliter ex ordine respondemus, quod licet tempus probationis a sanctis Patribus sit indultum, non solum in favorem conversi, sed etiam monasterii, ut et ille asperitates istius et istud mores illius valeat experiri, [Col. 1259C] quod utrinque diligenter est observandum, praesertim cum ab utroque de reliquo certa notitia non habetur, quia tamen ante tempus probationis regulariter praefinitum is qui converti desiderat, habitum recipit et professionem emittit, abbate per se vel per alium professionem recipiente monasticam et monachalem habitum concedente, uterque renuntiare videtur ei quod pro se noscitur introductum, obligetur quidem per professionem emissam pariter et acceptam ad observantiam regularem, et vere monachus est censendus, quia multa fieri prohibentur: quae, si facta fuerint, obtinent firmitatem. Prohibendum est tamen abbatibus ne passim ante tempus probationis quoslibet ad professionem recipiant, et si contra formam praescriptam quoslibet [Col. 1259D] indiscrete receperint, animadversione sunt debita corrigendi, cum in subsidium fragilitatis humanae spatium probationis sit regulariter institutum. Cum autem vir et uxor una caro sint per copulam conjugalem effecti, nec una pars converti possit ad Deum et altera in saeculo remanere, profecto non est alter conjugum recipiendus ad observantiam regularem nisi reliquus perpetuam continentiam repromittat, vitam quoque debeat mutare, nisi forte ejus sit aetatis ut sine suspicione incontinentiae valeat remanere.



IDEM ABBATI DE FLORE.

[(108) 1Kb] Porrectum nobis ex parte tua petitorium [Col. 1260A] continebat quod I. canonicus Acheruntinus infirmitate gravatus votum ut fieret monachus se asseruit emisisse: unde metuens ne voto decederet non completo, junctis manibus tibi se reddidit in monachum et in fratrem; alii quoque in absentia tua sese in manibus sacerdotum monachos se fieri devoventes, sani facti ad vomitum redierunt; et eum familiares monasterii tui antea exstitissent, quia non fuerunt ad antiquam familiaritatem admissi, adversarii facti sunt pro amicis. Utrum ergo talia facta dissimulare valeas, ne fiant deteriores, an compellendi sint ad complenda promissa, per nos postulas edoceri. Nos ergo inquisitioni tuae taliter respondemus, quod cum monachum faciat non habitus, sed professio regularis, ex quo a convertendo [Col. 1260B] votum emittitur et recipitur ab abbate, ut talis fiat monachus et reddat Domino quod promisit, erit utique non immerito compellendus.



IDEM ULIXBONENSI ET COLIMBRIENSI EPISCOPIS.

[(109) 1Kb] Insinuante V. nobili muliere nostro est apostolatui reseratum quod dudum puella et in annis teneris constituta M. Sacracii accepit in virum: post cujus obitum a quibusdam curialibus fuit regi Legionensi pro relictae copula supplicatum. Quod dum ad consanguineorum ejus notitiam devenisset, ut maritum acciperet, ei sub attestatione regia suggesserunt. Ipsa vero quod tunc nollet nubere protestante, consilium accepit ab eis quod votum emitteret castitatis. Hoc autem in manibus cujusdam de fratribus Sancti Augustini eo fecit adjecto tenore, [Col. 1260C] ut in domo propria cum omni sua substantia remaneret. Sane in ejusdem ordinis habitu biennio post mansit, licet id se invitam fecisse et coactam asserat tam metu regio quam parentum. Post haec eidem regi quae fecerat indicavit. Quod approbans vetuit ne quis ea nolente domum intraret ipsius vel exinde aliquid asportaret. Interim vero tempore modico elabente, P. curialis regias litteras secum portans, et F. Farnandi, dictae mulieris domum intrantes, ut ipse P. vi saltem eam duceret in uxorem, acceperunt ab ipsa quod si eam idem P. duceret, ipsius manibus interiret. Post haec vero, dimissis domo et omnibus quae habebat, in domo cujusdam Judaei per tres, in ecclesia vero Sanctae Mariae de [Col. 1260D] Ociga per sex latitans septimanas, ita quod exinde propter necessitates humanas egredi non auderet; tandem se coactam videns et omnibus destitutam, et attendens nihilominus quod invita votum emiserat, eo dimisso de parentum consilio P. Michaelis publice fuit matrimonialiter copulata, de quo quatuor sustulit filios tempore procedente. Verum quia salutem animae omnibus desiderat anteferre, ac metuens quod hujusmodi conjunctio licita non existat, quid super his tenere debeat, edoceri responso nostro suppliciter postulavit. Nos ergo attendentes quod in emissione voti quod praestitit nulla vel modica coactio adfuisset, quam patientia et perseverantia sequentis [Col. 1261A] temporis penitus promulgavit, et quod sequens conjunctio potius iniqua fuit et violenter extorta, mandamus quatenus, si praemissis veritas suffragatur, praefatam feminam ad male dimissum religionis habitum resumendum et servandum quod vovit monere ac inducere procuretis, et si opus fuerit, per censuram ecclesiasticam coercere.



IDEM CANTUARIENSI ARCHIEPISCOPO.

[(110) 1Kb] Quod super his sedem apostolicam consulere decrevisti quorum exsecutio spectat ad officium pastorale, fraternitatem tuam in Domino commendamus, sperantes quod per responsionem nostram instructus ea diligentius exsequaris. Quaesisti sane de his qui, pro succursu terrae sanctae signo crucis assumpto, propter infirmitatem vel paupertatem aut [Col. 1261B] aliam justam causam votum peregrinationis non possunt utiliter adimplere, quid tibi sit faciendum, cum per apostolica scripta sine distinctione receperis in mandatis ut eos qui signum crucis assumptum abjecerunt, ad resumptionem ipsius et exsecutionem voti per censuram ecclesiasticam appellatione remota compelleres, non obstante aliqua indulgentia, si forte a praedecessore nostro fuerat impetrata. Nos autem inquisitioni tuae taliter respondemus, quod debiles et inopes magis illuc in defectum quam ad profectum accedunt, cum isti pugnare non possint et illi mendicare cogantur, nisi forte sint nobiles et magnates qui suis secum expensis bellatores adducunt, vel artifices et agricolae, qui de laboribus suis [Col. 1261C] sibi possunt acquirere necessaria et terrae subsidia ministrare, quamvis non multi talium propter brevitatem possessionum et paucitatem inhabitantium ibi sint opportuni. Unde credimus distinguendum inter illos qui temporalem et eos qui perpetuam impedimenti causam creduntur habere, quod primis est indulgenda dilatio, secundis autem est redemptio injungenda, ac rerum facultate pensata, quas possunt aut quas facturi essent expensas, personarum praeterea recompensato labore, in subsidium terrae sanctae transmittant, exsequentes per alios quod per se nequeunt adimplere. Rursus inter illos, qui pro defensione terrae sanctae votum peregrinationis emittunt, et eos, quibus pro satisfactione suorum criminum iter peregrinationis injungitur, credimus [Col. 1261D] distinguendum. Quocirca primos plus terrae sanctae succursus, et circa secundos plus labor itineris, secundum intentionem voventis vel poenitentis, debet attendi. Unde, si quis hoc modo voventium est inutilis ad pugnandum, quamvis habilis ad eundum, melius est redimere votum quam expensas consumere: quod et de poenitente qui, propter debilitatem non potest iter injunctae peregrinationis implere, sane valet intelligi; non autem de illo qui, quamvis sit impotens ad bellandum, potens est tamen ad eundum. Super his autem diligens est adhibenda discretio, ne quid prece vel pretio, amore vel odio, sive occasione quacunque contra salutem animae vel [Col. 1262A] utilitatem terrae quomodolibet attentetur. Unde per viros religiosos et probos dispensationem hujusmodi volumus provideri. De mulieribus autem hoc credimus observandum, ut quae remanere noluerint, viros suos sequantur euntes; caeterae vero, nisi forte sint divites, quae secum in suis expensis possint ducere bellatores, votum redimant quod voverunt, aliis ad terrae sanctae subsidium singulis secundum proprias facultates diligenter inductis.

[(111) 1Kb] Quaesisti praeterea quid agere debeas circa illos qui dicentes se ab apostolica sede redire, super absolutione sua ignota cardinalium sigilla reportant, cum eis super impedimentis expositis, non fuisset de levi credendum. Ad quod fraternitati tuae taliter duximus respondendum, quod cum nos, si [Col. 1262B] quando talibus litteras apostolicas indulgemus, illis qui personas et facultates eorum plenius cognoverint scribamus ut super impedimentis expositis, inquisita diligentius veritate, statuant circa illos quod animarum saluti et succursui terrae sanctae magis noverint expedire, attentius providentes, sicut superius continetur, ne quid in fraudem voti fallaciter confingatur, si tales per veritatis suppressionem aut falsitatis expressionem litteras non solum cardinalium sed et nostras, nec solum dubias, sed et certas constiterit impetrasse, carere volumus impetratis, et eis in nullo prorsus obstantibus ad exsecutionem vel redemptionem voti compelli praecipimus, appellatione remota, sicut superius est expressum.



TITULUS XL. De matrimonio.
[Col. 1262C]


IDEM PARISIENSI EPISCOPO.

Cum omnia orta occidant et aucta senescant, ne operum Domini primitiae penitus deperirent, posuit Deus sementem juxta species suas in aliquibus creatorum, ut quae super cursum temporis deficerent in seipsis, in sua semente proficerent, et in reparatione sui generis uberius prosilirent. Sic etiam, ne homo ad imaginem Dei factus, et tam volucribus coeli quam piscibus maris et universis animantibus quae moventur super terram munere divino praelatus, in sterilem cinerem sterilis ipse rediret, formata muliere in auxilium ejus de latere dormientis audivit: Crescite et multiplicate et replete terram (Gen. I). Cum [Col. 1262D] ergo extunc Adae posteritas sibi invicem jungi consueverit foedere nuptiali, usque adeo in hoc ipsi comparata est etiam post lapsum parentis dextera Conditoris ut, juxta illud evangelicum: Quod Deus conjunxit homo non separet (Matth. XIX), non humanae adinventioni, sed divinae auctoritati potius ascribatur matrimonii sacramentum. Propter quod licet inter homines contrahatur, significatur tamen in Christo conjunctio Ecclesiae et animae fidelis ad Christum juxta illud Apostoli: Hoc autem dico magnum sacramentum in Christo et in Ecclesia (Ephes. V). Unde quantum in nobis est Ecclesiae filiis debemus summo studio praecavere ne, si quis impie agens [Col. 1263A] in seipsum partem sui corporis, quia scindere eam omnino non potest, a se forsan avellere attentarit, animam suam divinae bonitatis amplexibus efficiat alienam, et propter hoc totam Ecclesiam tanto amplius sibi reddat offensam quanto providum minus figuram desponsationis ejus ad Christum, quantum etiam in ipso fuerit, maculaverit. Haec autem non ad instructionem, etc.



IDEM FERENTINO EPISCOPO.

[(112) 1Kb] Sicut ex litteris tuae fraternitatis accepimus, cum L. parochianus tuus P. mulierem se ducturam in conjugem in manu patris ejus P. jurantis quod eam ipsi traderet in uxorem, proprio juramento firmarit, nec per virum steterit, sed per mulierem potius, quo minus matrimonialis inter eos solemnitas sit [Col. 1263B] secuta, quatuor postmodum vel quinque annis elapsis, idem L. G. mulierem per verba de praesenti, ut ejus consanguinei asserunt, desponsavit. Propter quod frater praedictae P. suam deposuit in tua praesentia quaestionem. Quia vero quid super his agendum sit nostro postulas responso doceri, fraternitati tuae taliter respondemus, quod si tibi constiterit quod idem L. P. mulierem per verba de futuro, G. vero per verba desponsaverit de praesenti, imposita ei poenitentia competenti, quia primam fidem irritam fecit, nisi forsan juramento certum terminum infra quem dictam P. duceret in uxorem praefixerit, nec per eum steterit quin ad statutum terminum matrimonium consummaret, secundum contractum legitimum [Col. 1263C] judices, et ad illud servandum eum, si opus fuerit, ecclesiastica districtione compellas, nisi forsan aliud quid obstiterit quod ipsum debeat impedire. Quod si forte per verba de futuro sponsalitia cum utraque contraxit, juramentum primum, sicut licite factum est, ipsum servare compellas, de secundo ei poenitentiam injuncturus. Quod si de his tibi non constat ad plenum, tandiu adhuc cognoscas de causa donec super his sufficientius instruaris. Quod enim in attestationibus quas ad sedem apostolicam destinasti de compaternitate habetur, non facit ad causam, cum neuter contrahentium sit illa persona: qua mediante, inter parentes eorum compaternitas est contracta.



IDEM MARSICANO EPISCOPO.

[Col. 1263D] [(113) 1Kb] Significasti nobis per litteras tuas quod cum B. vir O. mulierem prius carnaliter cognitam desponsasset, eam postmodum non cognovit, imo ipsa ad partes alias transeunte, sibi aliam copulavit, ex qua filias et filios jam suscepit. Verum, quia eadem O. ad te reversa, vel virum ipsum sibi restitui postulat, vel dari licentiam contrahendi, et tu quid super his fieri debeat nostris quaeris litteris edoceri, fraternitati tuae taliter respondemus, quod si dictus vir eam desponsavit per verba de praesenti, ad ipsam cogendus est de jure redire. Quod si forsan in desponsatione ipsius verbis usus est de futuro, imposita [Col. 1264A] utique poenitentia de fide mentita, mulieri eidem nubendi cui voluerit in Domino liberam tribuas facultatem.



IDEM MUTINENSI EPISCOPO.

[(114) 1Kb] Ex parte tua recepimus quod de consuetudine diu in Mutinensi obtinuit civitate ut si quis jurasset aliquam, et citra carnis copulam desponsasset, si consequenter desponsasset aliam, et etiam cognovisset, primo cognita adjudicaretur viro, non quae prius exstitit desponsata. Ne vero turpis sit pars quae suo non congruit universo, et Ecclesia Mutinensis teneat humiliter et observet quod beati Petri sedem et suam metropolim sequi viderit et docere, in matrimoniis de caetero contrahendis illud te volumus observare, ut postquam inter personas [Col. 1264B] legitimas consensus mutuus intervenerit de praesenti, qui sufficit in talibus juxta canonicas sanctiones, et si solus defuerit, caetera etiam cum ipso coitu celebrata frustrantur; et si personae junctae legitime cum aliis postea de facto contrahant, quod prius de jure factum fuerit, non poterit irritari.



IDEM MADEBURGENSI EPISCOPO.

[(115) 1Kb] Discretionem tuam in Domino commendamus quod in his quae dubia reputas vel obscura sedem consulis apostolicam, ut in eis de caetero ipsius auctoritate procedas. Sane in audientia nostra fuit ex parte tua propositum quod quidam vir cum muliere quadam legitime per verba de praesenti contraxit, quam postmodum a se incognitam cuidam [Col. 1264C] consanguineo suo tradidit in quantum poterat renitentem. Ille vero cum ipsa, licet invita, matrimonii solemnia celebravit. Sed mulier, quam citius fuit reddita libertati, aufugit ab eo, et se priori viro vel priorem sibi restitui cum instantia postulavit. Nos igitur inquisitioni tuae taliter respondemus, quod et viro pro tam turpi facinore quam gravis est poenitentia injungenda, et mulier ipsa propter publicam honestatem est commonenda sollicite ut nec primum repetat, cujus consanguineus eam, licet invitam, cognovit, nec redeat ad secundum, cui non potest praeter reatum adulterii commisceri, sed in continentia maneat donec prior fuerit viam universae carnis ingressus. Quod si forsan ad id induci nequiverit, vir prior redire cogatur ad ipsam et maritali [Col. 1264D] eam affectione tractare, cum adulterium ei non possit objicere qui eam adulterandam tradidit, praesertim invitam. Nam, etsi secundum evangelicam veritatem nunquam nisi propter causam fornicationis aut vir uxorem aut uxor possit dimittere virum, non tamen semper propter eamdem causam vel uxor virum vel vir dimittere valeat uxorem, cum possit exceptione vel replicatione legitima impediri. Sed nec affinitas, quae post contractum legitimum inter virum et uxorem inique contrahitur, ei debet officere quae hujus iniquitatis particeps non existit, cum suo jure non debeat sine culpa sua privari. Quanquam [Col. 1265A] a quodam praedecessorum nostrorum dicatur in simili casu fuisse distinctum, utrum videlicet adulterium vel incestum manifestum fuerit an occultum, aliis asserentibus inter gradum proximum vel remotum esse potius distinguendum [(116) 1Kb] .



IDEM ARELATENSI ARCHIEPISCOPO.

[(117) 1Kb] Cum apud sedem apostolicam, cui, licet immeriti, praesidemus, totius ecclesiasticae disciplinae resideat magistratus, dignum est et consonum rationi ut quoties circa negotia varia et diversa quidquam dubitationis emerserit, ad ipsius judicium recurratur: quae, disponente Domino, inter omnes Ecclesias obtinere meruit principatum. Sane consuluisti nos per nuntios et litteras tuas utrum mutus et surdus alicui possit matrimonialiter copulari. Ad [Col. 1265B] quod fraternitati tuae taliter respondemus, quod cum prohibitorium sit edictum de matrimonio contrahendo, ut quidquid non prohibetur, per consequentiam admittatur, et sufficiat ad matrimonium solus consensus eorum de quorum quarumque conjunctionibus agitur, videtur quod si talis velit contrahere, sibi non possit vel debeat denegari quod cum verbis non possint, signis valeant declarare.



IDEM VIVARIENSI EPISCOPO.

Accedens ad praesentiam nostram B. mulier latrix praesentium sua nobis insinuatione monstravit quod cum N. viro legitime conjuncta in lapsum carnis, instigante diabolo, incidisset, tandem quod neuter eorum repeteret alterum mutuo jurarunt, et [Col. 1265C] licet ipsa continentiam observarit, vir tamen ejus nequaquam voluit continere. Quocirca fraternitati tuae per apostolica scripta mandamus quatenus nisi commoniti continentiam curaverint observare, tu, si res ita se habet, praefatum virum ut eam recipiat et maritali affectione pertractet monitione praemissa per censuram ecclesiasticam, appellatione remota, compellas, cum nec adulterium ei possit adulter opponere, nec etiam juramentum obsistat quod de non repetendo, non autem de non recipiendo, praestitum fuisse narratur.



IDEM NITINIENSI EPISCOPO.

[(118) 1Kb] Constitutus in praesentia nostra Hugo Vitalis lator praesentium humillima nobis insinuatione monstravit quod, cum esset in acolythatus ordine [Col. 1265D] constitutus, quamdam puellam R. nomine in facie Ecclesiae duxit uxorem, cumque aliquandiu cohabitassent insimul, et ipse eam carnaliter cognovisset, orta discordia inter eum et amicos puellae coram te [habito] diligenti tractatu, praedicta puella fuit cuidam alii Vitali nomine copulata, et tu memoratum Hugonem usque ad gradum sacerdotii ordinasti, et eidem Ecclesiam concessisti. Cum autem eum sua conscientia remorderet, et de consilio quorumdam religiosorum habitum Cisterciensis ordinis assumpsisset, tandem N. abbati suo omnia praedicta revelavit: qui eum commonuit diligenter ut super hoc saluti suae animae provideret. Ideoque fraternitati [Col. 1266A] tuae per apostolica scripta mandamus quatenus, si res ita se habet, praedictam R. ut recedat a praefato Vitali, cui per adulterium est conjuncta, nec praescriptum monachum impetat quo minus regulare votum valeat adimplere, per censuram ecclesiasticam sublato appellationis obstaculo cogere non omittas



IDEM MANUANENSI EPISCOPO ET ARCHIDIACONO BANGORANENSI.

Postulavit a nobis dilectus filius princeps Norwaliae ut de concessione nostra sibi liceret filiam dilecti filii principis insularum subarrhatam ab ipso accipere in uxorem, nonobstante quod patruo ejus eadem infra nubiles annos exstitit desponsata, cum tamen a neutro traducta fuisset. Verum, quoniam [Col. 1266B] nobis constare non potuit cujus aetatis puella tempore subarrhationis vel desponsationis exstiterit, et cui antea fuerit, puta nepoti vel patruo, desponsata, cum secundum diversitates factorum jura etiam sint diversa, in hujusmodi certum non potuimus dare responsum, quoniam juxta canonicas sanctiones in rebus ambiguis non est absolutum judicium proferendum. Quocirca, mandamus quatenus sollicite inquiratis utrum puella septennium non attigerit quando subarrhata exstitit a nepote vel patruo desponsata. In utroque namque istorum casuum, quia tam subarrhatio quam desponsatio de jure non tenuit, quae non potest septennium praevenire, quod factum est a patruo primo vel postea non obstante, nisi aliud quid impediat, puella eadem [Col. 1266C] legitime contrahere poterit cum nepote. Si vero tam subarrhationis quam desponsationis tempore septennis exstitit vel majoris aetatis, cum extunc incipiant placere sponsalia, si praecessit desponsatio patrui, non potuit contrahere cum nepote; quoniam secundum traditiones et observantias regulares nullus potest sponsam consanguinei sui accipere in uxorem, et ii duo casus non ad imparia judicantur. Si autem subarrhatio facta cum nepote praecessit, quod secutum fuit postea non tenente, cum per secundum factam non potuerit primum dissolvi, quod quantum ad sponsalia sortitum fuerit firmitatem, volentibus personis principalibus matrimonium inter eos poterit consummari. Si vero [Col. 1266D] nepos eam ante septennium subarrhavit, et patruus in septennio vel post septennium desponsavit, idem nepos eam propter rationem praemissam ducere non poterit in uxorem. Sin vice versa, eam sibi legitime poterit.



IDEM CONRADO ET PETRO QUONDAM FILIIS MALEBRAC.

[(119) 1Kb] Ad dissolvendum quod factum fuit inter I. filium nobilis viri L. de Monumento et S. filiam quondam Matthaei de Fortibrachio super matrimonio contrahendo, accusatione super consanguinitate proposita, et tam ex parte juvenis quam ex parte puellae consanguinitatis gradibus computatis, cum eam velletis idoneis testibus comprobare, de consilio [Col. 1267A] fratrum nostrorum pronuntiavimus inter dictos juvenem et puellam nec matrimonium nec sponsalia fuisse contracta, cum constet puellam nondum ad septennium pervenisse. Quocirca nec accusatio locum habebat, cum non esset quod posset legitime accusari: denuntiari non poterat consanguinitas ut interdiceretur matrimonium contrahendum.



IDEM MENFICENSI EPISCOPO.

Aliquo dubitationis scrupulo emergente, ea quae incerta videntur sancti Patres ad sedis apostolicae decreverunt oraculum perferenda. Quorum siquidem vestigia laudabiliter imitatus, a nobis inquirere studuisti utrum inter duos parochianos tuos matrimonium quod, puella probante, infra nubiles annos se ductam a viro fuisse, de consilio dilecti filii P. [Col. 1267B] Sanctae Mariae in via lata diaconi cardinalis, tunc apostolicae sedis legati, per divortii sententiam diremisti, possis redintegrare licenter, cum eadem puella jam nubilem aetatem attingens consensum adhibeat, et nullus ex eis ad alia vota se duxerit transferendum. Ad quod tibi taliter respondemus, quod nisi aliam causam rationabilem intervenire cognoveris, securus ad copulam ipsius matrimonii tibi patet absque aliqua dubitatione processus.



IDEM ROSAN, ARCHIEPISCOPO.

[(120) 1Kb] Quod super his articulis qui tibi aliquam dubitationem inducunt nostrum ducis consilium requirendum, et ad ea exsequenda quae officium postulant pastorale, apostolicae sedis procuras auxilium invocare, sollicitudinem tuam dignis in Domino laudibus [Col. 1267C] commendamus, et postulationibus tuis grato animo respondemus. Significasti siquidem nobis quod in dioecesi tua pater et filius matrem et filiam, duo cognati duas cognatas, avunculus et nepos duas sorores ducunt in conjugium. Super quo taliter tibi duximus respondendum, quod licet omnes consanguinei viri sint affines uxoris, et omnes consanguinei uxoris affines sint viri, inter consanguineos tamen viri et consanguineos uxoris ex eorumdem, viri videlicet et uxoris conjugio nulla prorsus affinitas est contracta propter quam inter eos matrimonium debeat impediri.



IDEM FERRARIENSI EPISCOPO.

[(121) 1Kb] Quanto te novimus in canonico jure peritum, [Col. 1267D] tanto fraternitatem tuam amplius in Domino commendamus quod in dubiis quaestionum articulis ad apostolicam sedem recurris, quae, disponente Domino, cunctorum fidelium mater est et magistra, ut opinio, quam in eis quondam habueras, dum alios canonici juris peritiam edoceres, vel corrigatur per sedem apostolicam vel probetur. Sane tua nobis fraternitas suis litteris intimavit quod altero conjugum ad haeresim transeunte, qui relinquitur ad secunda vota transire desiderat et filios procreare: quod utrum possit fieri de jure, per easdem nos duxisti litteras consulendos, Nos igitur consultationi [Col. 1268A] tuae de communi fratrum nostrorum consilio respondentes, distinguimus, licet quidam praedecessorum nostrorum sensisse aliter videantur, an ex duobus infidelibus alter ad fidem catholicam convertatur, vel ex duobus fidelibus alter labatur in haeresim vel decidat in gentilitatis errorem. Si enim alter infidelium conjugum ad fidem catholicam convertatur, altero vel nullo modo vel saltem non absque blasphemia divini nominis, vel ut eum pertrahat ad mortale peccatum, ei cohabitare volente, qui relinquitur ad secunda, si voluerit, vota transibit. Et in hoc casu intelligimus quod dicit Apostolus [(122) 1Kb] : Si infidelis discedit, discedat: frater enim et soror non est servituti subjectus in hujusmodi (I Cor. VII), et canonem in quo dicitur quod contumelia [Col. 1268B] Creatoris solvit jus matrimonii circa eum qui relinquitur. Si ergo alter fidelium conjugum vel labatur in haeresim vel transeat ad gentilitatis errorem, non credimus quod in hoc casu is qui relinquitur, vivente altero, possit ad secundas nuptias convolare, licet in hoc casu major appareat contumelia Creatoris. Nam si matrimonium verum, quod inter fideles existat non tamen est ratum, inter fideles autem verum quidem et ratum existit, quod sacramentum fidei, quod semel admissum nunquam amittitur, ratum efficit conjugii sacramentum, ut ipsum in conjugibus, illo durante, perduret. Nec obstat quod a quibusdam forsan objicitur, quod infidelis relictus non debeat suo jure sine culpa privari, cum in multis casibus hoc contingat, ut si [Col. 1268C] alter conjugum incidatur. Per hanc autem responsionem quorumdam malitiae obviatur qui in odium conjugum, vel quando sibi invicem displicerent, si eas possent in tali casu dimittere, simularent haeresim ut ipsi a conjugibus nubentibus resilirent. Per hanc ipsam responsionem illa solvitur quaestio, qua quaeritur utrum ad eum qui vel ab haeresi vel ab infidelitate revertitur, is qui permansit in fide redire cogatur.



IDEM LIVONIENSI EPISCOPO ET EIS QUI CUM IPSO SUNT FRATRIBUS.

[(123) 1Kb] Deus, qui Ecclesiam suam nova semper, etc. Et infra. Quia vero in matrimoniis contrahendis dispar est ritus eorum a nostro, cum in consanguinitate [Col. 1268D] vel affinitate distinctionem canonicam non attendant, et relictas fratrum indistincte sibi consueverint copulare, ne propter hoc a bono proposito, sicut hactenus, retrahantur, cum nec quidam eorum voluerint credere nisi relictas fratrum eorum pateremur retinere, nec vos eos, nisi tales dimitterent, recipere volueritis ad baptisma, propter novitatem et infirmitatem gentis ejusdem concedimus ut matrimoniis contractis cum relictis fratrum utantur, si tamen fratribus decedentibus sine prole, ut defuncti semen juxta legem Mosaicam suscitarent, cum talibus contraxerunt, ne tales sibi de caetero, [Col. 1269A] postquam ad fidem venerint, copulent prohibentes. Ad haec, sanctae memoriae beati Gregorii papae praedecessoris nostris adhaerentes vestigiis, ne populus Livoniensis a bono quod coepit austeriora metuendo recedat, ut in quarta et ulterius generatione matrimonium contrahant donec in fide plenius solidentur, cum eis auctoritate apostolica dispensamus, non ea intentione concedentes hoc ipsis ut postquam firma radice in fide fuerint solidati, talibus conjungantur. Nam secundum Apostoli verbum: Lac dedi vobis potum, non escam (I Cor. III), illis modo, non posteris temporibus tenenda concessimus, ne, quod absit! exuratur bonum quod adhuc est infirma radice plantatum, sed firmetur potius et usque ad perfectionem fideliter conservetur. Cum autem [Col. 1269B] sacramentum conjugii apud fideles et infideles, etc. Et infra decretum gaudeamus usque crimina dimittuntur. Caeterum, cum poenitentia non tam secundum quantitatem excessus quam poenitentis contritionem et discreti sacerdotis sit arbitrium moderanda, pensata qualitate personae super fornicatione, adulterio, homicidio et aliis criminibus, consideratis circumstantiis omnibus, et praesertim novitate Livoniensis Ecclesiae, competentem poenitentiam delinquentibus injungatis, prout saluti eorum videritis expedire. Apostoli autem vestigiis inhaerentes dicentis, ut praediximus: Lac dedi vobis potum, non escam, paulatim, eos instructis in fide, confessionis formam, orationem Dominicam et Symbolum ipsum sollicitius edocentes. Interim tamen corporis et [Col. 1269C] sanguinis Dominici sacramentum renatis fonte baptismatis consuetis festivitatibus et in mortis articulo tribuatis.



IDEM TIBERIADENSI EPISCOPO.

[(124) 1Kb] Gaudemus in Domino et in potentia virtutis ejus, et Patri luminum, a quo est omne datum optimum et omne donum perfectum, uberes gratiarum exsolvimus actiones quod, sicut nobis tuis litteris intimasti, diebus istis novissimis, ille, qui non vult mortem peccatoris, sed ut convertatur et vivat, quod ad fidem Christianam venirent multorum paganorum cordibus inspiravit. Et, quoniam uxores acceperant in secundo, tertio, vel ulteriore gradu sibi convinctas, utrum sic conjuncti debeant post conversionem [Col. 1269D] suam insumul remanere vel ab invicem separari, edoceri per rescriptum apostolicum postulasti. Super quo fraternitati tuae taliter respondemus, quod cum sacramentum conjugii apud infideles existat, quemadmodum ostendit Apostolus, dicens: Si quis frater infidelem habet uxorem, et haec consentit habitare cum illo, non dimittat illam (I Cor. VII), et in praemissis gradibus a paganis quoad eos licite sit contractum, qui in constitutionibus canonicis non arctantur. (Quid enim ad nos, secundum eumdem Apostolum, de his qui foris sunt judicare?) in favorem praesertim Christianae religionis et fidei, a cujus perceptione per uxores deseri se timentes viri possent [Col. 1270A] facile revocari, fideles hujusmodi matrimonialiter copulati libere possunt et licite remanere conjuncti, cum per sacramentum baptismi non solvantur conjugia, sed crimina dimittantur. Et, quoniam pagani circa plures insimul feminas affectum dividunt conjugalem, utrum post conversionem omnes, vel quam ex omnibus retinere valeant, non immerito dubitatur. Quia vero tam patriarchae quam alii viri justi ante legem pariter et post legem multas uxores insimul habuisse leguntur, nec contrarium apparet in Evangelio vel lege praeceptum, neque pagani subjiciuntur institutis canonicis post inventis, quemadmodum est praemissum, videtur quod et nunc juxta ritum suum licite contrahant cum diversis, quorum conjunctiones legitimas unda sacri baptismatis [Col. 1270B] non dissolvit, et ita patriarcharum exemplo ad fidem Christi pagani conversi conjugiorum pluralitate gaudebunt. Verum absonum hoc videtur et inimicum fidei Christianae, cum ab initio una costa in unam feminam sit conversa, et Scriptura divina testetur quod: Propter hoc relinquet homo patrem et matrem et adhaerebit uxori suae, et erunt duo in carne una (Gen. II). Non dicit tres vel plures, sed duo. Nec dicit, adhaerebit uxoribus, sed uxori. Unde Lamech, qui plures simul uxores legitur habuisse, reprehenditur in Scripturis eo quod ipse primus reprobandam bigamiae speciem introduxit. Licet autem de hujusmodi non quaesieris, volentes tamen tam te quam alios super his etiam reddere certiores, et quod veritas praevaleat falsitati, sine dubitatione [Col. 1270C] qualibet protestamur quod nulli unquam licuit plures insimul uxores habere, nisi cui divina fuit revelatione concessum: quae mos quandoque interdum etiam fas censetur, per quam sicut Jacob a mendacio, Israelitae a furto, et Samson ab homicidio, sic et isti ab adulterio excusantur. Sane juridica haec sententia probatur etiam testimonio Veritatis in Evangelio protestantis: Quicunque dimiserit uxorem suam nisi ob fornicationem, et aliam duxerit, moechatur (Matth. XIX). Sic ergo, uxore dimissa, duci alia de jure non potest. Fortius etiam ipsa retenta. Per quod evidenter apparet pluralitatem in utroque sexu, cum non ad imparia judicentur, circa matrimonium reprobandam. Caeterum, prolem [Col. 1270D] de hujusmodi conjunctionibus natam, quae secundum opinionem eorum matrimoniali contrahuntur affectu, post fidem receptam, utilitate publica suadente, legitimam volumus reputari [(125) 1Kb] . Qui vero secundum ritum suum legitimam repudiavit uxorem, cum tale repudium Veritas in Evangelio reprobaverit, nunquam, ea vivente, aliam licite poterit, etiam ad fidem Christi conversus, habere, nisi post conversionem ipsius illa renuat habitare cum ipso, aut etiamsi consentiat, non tamen absque contumelia Creatoris, vel ut eum pertrahat ad mortale peccatum: in quo casu restitutionem petenti, quamvis de injusta spoliatione constaret, restitutio negaretur; [Col. 1271A] quia secundum Apostolum frater aut soror non est in hujusmodi servituti subjectus. Quod si conversum ad fidem et illa conversa sequatur antequam propter causas praedictas legitimam ille ducat uxorem, eam recipere compelletur. Et quamvis, secundum evangelicam veritatem, qui duxerit dimissam moechetur, non tamen dimissor poterit opponere fornicationem dimissae, pro eo quod nupserit alii post repudium, nisi alias fuerit fornicata.



TITULUS XLI. De legitimis filiis.



IDEM OVETENSI ET BURGENSI EPISCOPIS.

Ad nostram noveris audientiam pervenisse quod . . . quondam pater dilecti filii . . archidiaconi Ovetensis matrem ejus, quae uxor consanguinei sui exstiterat [Col. 1271B] tertio sibi gradu consanguinitatis conjuncti, solemniter duxit et publice in uxorem, et eam maritali affectu cognoscens, ipsum qui modo est archidiaconus et quosdam alios genuit antequam inter eos esset divortii sententia promulgata. Verum, quoniam viro et femina sublatis de medio, ignoratur si scienter conjuncti fuerint vel ignoranter, idem archidiaconus dubitat, tanquam homo providus et discretus, ne sibi ex hoc possit in posterum praejudicium circa spiritualia vel temporalia generari. Nos igitur eidem archidiacono benignitate paterna providere volentes, fraternitati vestrae per apostolica scripta mandamus quatenus, si praemissis veritas suffragatur, non obstante quod de ignorantia est praemissum, ei auctoritate nostra suscipiendi sacros ordines concedatis [Col. 1271C] liberam facultatem, cum alias idoneus censeatur.



IDEM EPISCOPO ET ARCHIDIACONO LEMONEONENSI.

Justus laicus cum labore maximo ad praesentiam nostram accedens humiliter coram nobis exposuit quod cum P. Perches ex concubina sua per simplicis fornicationis amplexum filias suscepisset, tandem eamdem concubinam ad commonitionem Ecclesiae sibi matrimonio copulavit; sed quidam, ut eas ab haereditate possent excludere, minus legitimas reputant, eo quod ante matrimonium sunt susceptae. Quia igitur proles hoc modo suscepta sacris constitutionibus legitima judicatur, cum favore sequentis matrimonii excusetur, discretioni vestrae per apostolica [Col. 1271D] scripta mandamus quatenus dictas filias, cujus alteram praefatus W. sibi legitime copulavit uxorem, tanquam legitimas auctoritate nostra per censuram [Col. 1272A] ecclesiasticam monitione praemissa, nisi aliud rationabiliter obstet, faciatis ad haereditatem admitti, et nullam super hoc permittatis molestationem indebitam sustinere.



IDEM YDRONTINO ARCHIEPISCOPO.

[(126) 1Kb] Per tuas nobis litteras intimasti quod Racd. a Ceresia ex muliere quadam, quam secundum opinionem majoris partis viciniae in concubinam habebat, prole suscepta, et quamdam prius, et aliam, ea defuncta, duxit uxorem, et ea ex qua susceperat prolem, virum sibi alium copulavit. Processu vero temporis idem R. in praesentia multorum firmavit proprio juramento quod eam quam habere visus fuerat concubinam, prius affidaverat in uxorem quam ex ea filiam genuisset, et cum post juramentum [Col. 1272B] illud per sex annos et ultra vixisset, dum ageret in extremis, eum quem ex ipsa susceperat, filium legitimum appellavit, instituit in testamento. Cum autem tuae fuisset inquisitioni et decisioni commissum an filius sic susceptus legitimus esset haeres ipsius R. et ad ejusdem patrimonium admittendus, tu, praeter id quod ex quadam decretali bonae memoriae Alexandri papae praedecessoris nostri standum esse super hoc verbo viri et mulieris credebas, testes a filio ejusdem R. productos provide suscepisti, quibus legitime comprobavit dictum R. matrem suam in capella Sancti Sergii affidasse: propter quod eum ipsius R. haeredem esse legitimum judicasti. Nos igitur, attendentes quod plus est quod in veritate agitur quam quod simulate concipitur, [Col. 1272C] licet tam dictus R. quam ea, quam ut concubinam habuerat, cum ad alia vota transivit, videatur ex ipso facto quod matrimonium inter eos fuerit denegasse, quia tamen desponsatio per testes legitimos comprobata eos matrimonialiter fuisse conjunctos ostendit, sive desponsatio ipsa fuerit de praesenti, ut per consensum legitimum et verbis de praesenti expressum, sive de futuro, ut per sequentem carnis copulam matrimonium inter eos fuerit celebratum, non tam decretali dicti praedecessoris nostri, quae in casu dissimili loquitur, quam inductis probationibus innitentes, te processisse legitime respondemus, et sententiam tuam auctoritate apostolica confirmamus, et praesentis scripti patrocinio [Col. 1272D] communimus, auctoritate tibi praesentium injungentes ut sententiam facias monitione praemissa per censuram ecclesiasticam inviolabiliter observari.




Volume back matter





[Col. 1273]
ELENCHUS Epistolarum decretalium Innocentii III quae relatae sunt in corpus juris canonici.



A
    Abbate. De verbor. signific. Lib. 13, epist. 33.
    Accedens. De crim. falsi. Lib. 1, epist. 456.
    Accedentes. De praescript. Lib. 1, epist. 569.
    Accepimus. De purg. canon. Lib. 16, epist. 158.
    Ad apostolicam. De regular. Lib. 1, epist. 455.
    Ad audientiam. De his quae vi me. ca. fiunt. Lib. 2, epist. 282.
    Ad audientiam. De jurejurando. In tertia collectione. Lib 1, epist. 556
    Ad aures. De poenis. Lib. 1, epist. 57.
    Ad dissolvendum. De despons. impub. Lib. 1, epist. 325.
    Ad falsariorum. De falsariis. In tertia collectione. Collectio Rainerii, tit 14.
    Ad hoc Deus. Ut li. non contest. Lib. 1, epist. 362.
    Ad hoc unxit. De sequest. possess. Lib. 1, epist. 37.
    Ad nostram. De consuetud. Lib. 1, epist. 571.
    Ad nostram. De jurejur. Lib. 1, epist. 415.
    Ad petitionem. De accusat. Lib. 13, epist. 1.
    Ad reprimendam. De off. ordinarii. Lib. 1, epist. 228.
    A multis. De aet. et qual. ord. Lib. 10, epist. 164.
    A nobis. De decimis. Lib. 2, epist. 229.
    A nobis. De sent. excomm Lib. 2, epist. 61.

B
    Bonae memoriae. De electione. Lib. 2, epist. 14.
    Brevi. De jurejur. Lib. 1, epist. 389.

C
    Causam. De renuntiat. In tertia collectione. Lib. 1, epist. 303.
    Causam quae. De rescriptis. Lib. 1, epist. 62.
    Causam. De sent. et re judic. Lib. 1, epist. 451.
    Consequenter. De clerico excomm. Lib 10, epist 62.
    Constitutis. De testibus. Lib. 16, epist. 139.
    Constitutus. De convers. conjug. Collectio Rainerii, tit. 40.
    Constitutus. De rescriptis. Lib. 1, epist. 338.
    Contingit. De sent, excomm. Lib. 15, epist. 202.
    Cum ab omni. De vita et hon cler. Lib. 1, epist. 376.
    Cum adeo. De rescriptis. Lib. 1, epist. 279.
    Cum ad monasterium. De statu monachor. Lib. 5, epist. 82.
    Cum ad nostram. De electione. Lib. 1, epist. 523.
    Cum ad nostram. De institut. Lib. 10, epist. 80.
    Cum ad quorumdam. De excess. praelat. Lib. 1, epist. 140. Lib. 10, epist. 88, et collectio Rainerii, tit. 9.
    Cum a nobis. De testibus. Lib. 1, epist. 256.
    Cum apostolica. De his quae fi. a prael. Lib. 1, epist. 313.
    Cum apud sedem. De spons. et matrim. Lib. 1, epist. 333.
    Cum causa. De off. jud. deleg. Lib. 1, epist. 392.
    Cum contingat. De aet. et qual. ordin. Lib. 13, epist. 127.
    Cum contingat. De causa possess. Ibid.
    Cum contingat. De rescriptis. Ibid.
    Cum dilecta. De rescriptis. Lib. 11, epist. 263.
    Cum dilecti. De arbitris. Lib. 10, epist. 31.
    Cum dilecti. De can. possess. Lib. 10, epist. 31.
    Cum dilecti. De electione. Lib. 11, epist. 43.
    Cum dilecti. De fide instrum. Lib. 10, epist. 31.
    Cum dilecti. De purg. canon. Lib. 10, epist. 188.
    Cum dilectus. De accusat. Lib. 10, epist. 58.
    Cum dilectus. De consuetud. Lib. 11, epist. 205.
    Cum dilectus. De his quae vi metusve. Lib. 2, epist. 91.
    Cum dilectus. De ord. condit. Lib. 1, epist. 377.
    Cum dilectus. De purg. canon. Lib. 15, epist. 12.
    Cum dilectus. De success. ab intestato. Lib. 1, epist. 247.
    Cum Ecclesia. De causa possess. Lib. 2, epist. 283.
    Cum ecclesiasticae. De exceptionibus. Lib. 1, epist. 39.
    Cum ex illo. De translat. episcopi. Lib. 1, epist. 50.
    Cum ex injuncto. De haereticis. Lib. 2, epist. 141.
    [Col. 1274] Cum ex injuncto. De novi op. nuntiat. Lib. 1, epist. 432.
    Cum I. et A. De sent. et re jud. Lib. 11, epist. 276.
    Cum illius. De sent. et re jud. Lib. 1, epist. 109.
    Cum illorum. De sent. excomm. Collectio Rainerii, tit. 32.
    Cum in dioecesi. De usuris. Lib. 10, epist 61.
    Cum in jure. De electione. Lib. 11, epist. 176.
    Cum in jure. De off. jud. deleg. Ibid.
    Cum in partibus. De verb. signific. Lib. 1, epist. 554.
    Cum in praesentia. De sent. et re jud. Lib. 14, epist. 13.
    Cum instantia. De censibus. Lib. 1, epist. 568.
    Cum inter. De electione. Lib. 2, epist. 30.
    Cum inter. De electione. Lib. 2, epist. 190.
    Cum inter. De sent. et re jud. Collectio Rainerii, tit. 30.
    Cum in tua. De decimis. Lib. 15, epist. 184.
    Cum in tua. De sponsalibus. Lib. 15, epist. 184.
    Cum in tua. De testibus. Ibid.
    Cum in tua. Qui matr. acc. possint. Ibid.
    Cum M. Ferrariensis. De constitut. Lib. 1, epist. 98.
    Cum Marthae. De celebr. miss. Lib. 5, epist. 121.
    Cum nobis. De electione. Lib. 2, epist. 277.
    Cum non liceat. De praescript. Lib. 2, epist. 150.
    Cum olim. De arbitris. Lib. 11, epist. 146.
    Cum olim. De consuetud. Lib. 11, epist. 248
    Cum olim. De dolo. et contum. Lib. 1, epist. 364.
    Cum olim. De off. jud. deleg. Lib. 11, epist 265.
    Cum olim. De praescript. Lib. 11, epist. 167.
    Cum olim. De privileg. Lib. 2 epist. 79.
    Cum olim. De sent. et re jud. Lib. 1, epist. 267.
    Cum olim. De verb. signif. Lib. 10, epist. 66.
    Cum omnes. De constitut. Lib. 1, epist. 192.
    Cum pro causa. De sent. excomm. Collectio Rainerii, tit. 31.
    Cum propter. De jure patron. Lib. 1, epist. 521.
    Cum pro quaestione. De conc. praeb. Lib. 5, epist. 71.
    Cum secundum. De praebendis. In tertia collectione. Lib. 1, epist. 414.
    Cum secundum. De praebendis Lib. 1, epist. 76.
    Cum super. De causa poss. Collectio Rainerii, tit. 27
    Cum super. De off. jud. deleg. Lib. 2, epist. 38.
    Cum tempore. De arbitris. Lib. 1, epist. 317.
    Cum tibi. De testam. Lib. 5, epist. 39.
    Cum tibi. De verb. signif. Ibid.
    Cum venerabilis. De consuetud. Lib. 11, epist. 73.
    Cum venerabilis. De relig. dom. Lib. 12, epist. 93.
    Cum venisset. De sacr. unct. Gesta Innoc. III, cap. 76.
    Cum universorum. De rer. permut. Lib. 1. epist. 84.

D
    De homine. De celebr. miss. Lib 11, epist. 146.
    De infidelibus. De cons. et affin. Lib. 1, epist 514.
    De monialibus. De sent. excomm. Lib. 5, epist. 1.
    De testibus. De testib. Lib. 1, epist. 513.
    Deus qui. De divortio. Collectio Rainerii, tit. 40.
    Deus qui. De vit. et hon. clericor. Ibid.
    Dilecti filii. De appell. Lib. 1, epist. 351.
    Dilecto filio. De appellat. Lib. 10, epist. 189.
    Dilecto filio. De praebend. Lib. 13, epist. 72.
    Dilecto filio. De suppl. negl. praelat. Lib. 13, epist. 157.
    Dilecto filio. De testib. Lib. 11, epist. 255.
    Dilectus. De concess. praeb. Lib. 11, epist. 107.
    Dilectus. De poenis. Lib. 13, epist. 196.
    Dilectus. De Simonia. Collectio Rainerii. tit. 21.
    Dilectus. De temp. ordin. Lib. 13, epist. 195.
    Dilectus. De homicidio. Collectio Rainerii, tit. 34.
    Discretionem. De eo qui cognovit. Collectio Rainerii, tit. 40.
    Duo simul. De off. ordinarii. Lib 1, epist. 515.
    Dura saepe. De falsariis. Lib. 1, epist. 235.

E
    Ecclesia. De constitut. Lib. 2, epist. 239.
    Edoceri. De rescriptis. Lib. 11, epist. 3.
    Eo libentius. De serv. non ordin. Lib. 10, epist. 73.
    [Col. 1275] Etsi necesse. De donat. int. vir. et uxor. Lib. 2, epist. 75.
    Ex conscientia. De crim. falsi. Lib. 1, epist. 404.
    Ex litterarum. De auctor. et usu pallii. Lib. 12, epist. 18.
    Ex litteris. De consuetud. Lib. 1, epist. 422.
    Ex litteris. De excess. praelat. Lib. 11, epist. 187.
    Ex litteris. De homicidio. Collectio Rainerii tit. 34.
    Ex litteris. De jurejurando. Lib. 11, epist. 274.
    Ex litteris. De off. jud. deleg. Lib. 10, epist. 178.
    Ex ore. De his quae fi. a maj. par. capituli. Lib. 1, epist. 290.
    Ex parte. De appellat. Lib. 5, epist. 22.
    Ex parte. De corp. vitiatis. Lib. 1, epist. 19.
    Ex parte. De feudis. Lib. 11, epist. 165.
    Ex parte. De his quae fi. a maj. par. Capituli. Lib. 1, epist. 259.
    Ex parte. De privilegiis. Appendix libri 11, pag. 295.
    Ex parte. De restit. spoliat. Lib. 11, epist. 206.
    Ex parte. De tempor. ordin. Lib. 1, epist. 232.
    Exposuisti. De regularib. Lib. 5, epist. 10.
    Exposuisti. De corp. vitiatis. Lib. 1, epist. 307.
    Ex tenore De concess. praeb. Lib. 11, epist. 188.
    Ex tenore. De consanguinitate. In quarta collectione. Lib. 12, epist. 61.

F
    Finem litibus. De dolo et contum. Collectio Rainerii, tit. 28.

G
    Gaudemus. De divortio. Collectio Rainerii, tit. 40.

I
    Innotuit. De electione. In tertia collectione. Collectio Rainerii, tit. 4.
    In quadam. De celebr. Miss. Lib. 12, epist. 7.
    Inquisitioni. De sent. excomm. Lib. 11, epist. 269.
    Inquisitionis. De accusat. Lib. 15, epist. 191.
    Insinuante. Qui cler. vel voventes. Lib. 2, epist. 232.
    In tantum. De Simonia. Lib. 2, epist. 104.
    Intelleximus. De adulter. Lib. 11, epist. 70.
    Intelleximus. De aet. qual. et ord. praefic. Lib. 13, epist. 4.
    Inter alia. De immun. Eccles. Collectio Rainerii, tit. 35.
    Inter alia. De sent. excomm. Collectio Rainerii, tit. 31,
    Inter corporalia. De translat. Lib. 1, epist. 532.
    Inter dilectos. De donationib. Lib. 11, epist. 270.
    Inter dilectos. De excess. praelat. Lib. 11, epist. 264.
    Inter dilectos. De fide instrum. Lib. 2, epist. 37.
    Inter monasterium. De sent. et re jud. Lib. 2, epist. 81.
    Inter opera. De sponsalib. Lib. 1, epist. 112.
    Inter quatuor. De cler. non resid. Gesta Innoc. III, cap. 102.
    Inter quatuor. De cler. peregrinis. Ibid.
    Inter quatuor. De major. et obed. Ibid.
    Inter quatuor. De relig. domib. Ibid.
    Inter sollicitudines. De purg. canon. Lib. 2, epist. 63.

L
    Licet. De accusat. Lib. 1, epist. 277.
    Licet. De falsariis. Lib 1, epist. 349.
    Licet. De off. jud. ord. Lib. 10, epist. 171.
    Licet. De off. legati. Lib. 5, epist. 67.
    Licet. De regularib. Lib. 11, epist. 178.
    Licet. De translat. Lib. 2, epist. 278.
    Licet Heli. De Simonia. Lib. 2, epist. 260.
    Licet undique. De off. jud. deleg. Lib. 11, epist. 271.
    Ligneis. De consec. eccles Lib. 15, epist. 166.
    Litteras. De temp. ordin. Collectio Rainerii tit. 33.

M
    Magnae. De voto et voti red. Lib. 1, epist. 69.

N
    Nova quaedam. De poenit. Lib. 13, epist. 187.
    Novimus. De verb. signific. Lib. 11, epist. 257.
    Nuper. De sent. excomm. Lib. 2, epist. 66.

O
    Oblatae. De appellat. Lib. 12, epist, 81.
    Officii. De electione. Lib. 11, epist. 262.
    Officii. De poenit. Ibid.
    Officii. De sent. excomm. Ibid.
    Officii. De testamentis. Ibid.
    Olim. De rescriptis. Lib. 15, epist. 6.
    Olim. De restit. spoliat. Lib. 1, epist. 239.
    Olim inter. De restit. spoliat. Lib. 5, epist. 100.

[Col. 1276] P
    Pastoralis. De causa possess. Lib. 5, epist. 40.
    Per nostras. De jure patron. Lib. 1, epist. 264.
    Per tuas. Qui fil. si. legitimi. Lib. 1, epist. 322.
    Per venerabilem. Qui fil. si. legitimi. Lib. 5, epist. 128.
    Petiistis. De privilegiis. Lib. 15, epist. 162.
    Petrus Diaconus. De homicidio. Lib. 1, epist. 323.
    Plerumque. De rescriptis. Lib. 11, epist. 275.
    Porrectum. De regularib. Lib. 1, epist. 524.
    Possessiones. De reb. Eccl. alien. Lib. 1, epist. 106.
    Post electionem. De concess. praeb. Lib. 5, epist. 53
    Post miserabilem. De usuris. Collectio Rainerii tit. 26.
    Post translationem. De renuntiat. Lib. 11, epist. 249.
    Postulasti. De foro compet. Lib. 16, epist. 26.
    Postulasti. De homicidio. Ibid.
    Postulasti. De Judaeis. Lib. 15, epist. 118.
    Postulasti. De jure patron. Lib. 11, epist 258.
    Postulasti. De rescriptis. Lib. 16, epist. 165.
    Postulatis. De concess. praeb. Lib. 14, epist. 140.
    Proposuisti. De consecr. Eccles. Lib. 10, epist. 75
    Proposuit. De concess. praeb. Lib. 1, epist. 127.

Q
    Quae in Ecclesiarum. De constitut. Lib. 2, epist. 7.
    Quaesivisti. De sent. excommunicationis. In quarta collectione. Lib. 16, epist. 118.
    Qualiter. De cler. non resident. Lib. 5, epist. 16.
    Qualiter. De electione. Lib. 2, epist. 185.
    Quam gravi. De falsariis. In tertia collectione. Collectio Rainerii tit. 14.
    Quam perniciosum. De usuris. Lib. 1, epist. 299.
    Quam sit grave. De excess. praelat. Lib. 1, epist. 143.
    Quamvis ad abolendam. De Simonia. In secunda collectione. Lib. 1, epist. 261.
    Quanto. De censibus. Lib. 1, epist. 135.
    Quanto. De consuetud. Lib. 2, epist. 212.
    Quanto. De divortiis. Lib. 2, epist 50.
    Quanto. De jurejur. Lib. 2, epist. 28.
    Quanto. De off. ordinarii. Lib 1, epist. 80.
    Quanto. De translat episcopi. Lib. 1, epist. 335.
    Quemadmodum. De jurejur. Lib. 10, epist. 114.
    Quia circa. De bigamis. Lib. 16, epist. 118.
    Quia circa. De consang. et affin. Ibid.
    Quia circa. De privilegiis. Ibid
    Quid per novalis. De verb. signific. Lib. 10, epist. 110.
    Quod ad consultationem. De sent. et re judicata. Collectio Rainerii, tit. 24.
    Quod Dei. De statu monachor. Collectio Rainerii, tit. 37.
    Quod in dubiis. De dedic. eccles. Lib. 1, epist. 381.
    Quod in dubiis. De poenis. Ibid.
    Quod in dubiis. De renuntiat. Ibid.
    Quod in dubiis. De sent. excomm. Ibid.
    Quod sedem. De off. ordinarii. Lib. 2, epist. 77.
    Quod super. De fide instrum. Collectio Rainerii, tit. 39.
    Quod super. De voto et voti red. Ibid.
    Quod super iis. De consang. et affin. Lib. 2, epist. 261.
    Quoniam. Ut lite non contestata. Lib. 11, epist. 266.

R
    Ranutius. De sent. et re judic. Lib., 10, epist., 123.
    Requisisti. De testam. Lib. 11, epist. 262.
    Responso. De sent. et excomm. Lib. 11, epist. 267.

S
    Sicut. De suppl. negl. praelat. Lib. 2, epist. 5.
    Sicut. Ne clerici etc. Lib. 14, epist. 129.
    Sicut ex litterarum. De homicidio. Lib. 14, epist. 107.
    Sicut ex litteris. De spons. et matrim. Lib. 1, epist. 29.
    Sicut nobis. De regularib. Lib. 1, epist. 517.
    Sicut nobis. De sent. et re judic. Lib. 2, epist. 48.
    Sicut nobis. De sent. excomm. Lib 2, epist. 166.
    Sicut nostris. De constitutionibus. In tertia collectione. Collectio Rainerii tit. 19.
    Sicut tenor. De regularib. Lib. 1, epist. 36.
    Sicut his. De Simonia. Lib. 2, epist. 172.
    Significante. De pignorib. Lib. 1, epist. 33.
    Significasti. De homicidio. Lib. 12, epist. 59.
    Significasti. De homicidio. Collectio Rainerii tit. 34.
    Significasti. De off. archidiac. Lib. 2, epist. 183.
    Significasti. De sponsal. et matrim. Lib. 1, epist. 48.
    Significastis. De eo qui du. in matrim. Lib 1, epist. 102.
    [Col. 1277] Significavit. De testibus. Lib. 12, epist. 12.
    Si vere. De sent. et excomm. Gesta Innoc. III. cap. 87.
    Solitae. De major. et obed. Gesta Innoc. III. cap. 63. et collectio Rainerii tit. 2.
    Sollicitudinem. De appellat. Lib. 10, epist. 165.
    Suam nobis. De Simonia. Lib. 1, epist. 220.
    Super eo. De censibus. Lib. 10, epist. 76.
    Super quibusdam. De verb. signif. Lib. 12, epist. 154.
    Suscitata. De in int. restitut. Lib. 13, epist. 60

T
    Tua fraternitas. De adulter. Lib. 11, epist. 101.
    Tuae fraternitatis. De cler. non resident. Lib. 10, epist. 61.
    Tua nobis. De decimis, Lib. 2, epist. 242.
    Tua nos. De consang. et affin. Lib. 14, epist. 159.
    Tua nos. De cognat. spirit. Lib. 5, epist. 7.
    Tua nos. De cohabit. cler. et mulier. Lib. 2, epist. 65.
    Tua nos. De Simonia. Lib. 10, epist. 169.
    Tuam in Domino. De tempor. ordin. Lib. 11, epist. 273.
    Tuam non credimus. In quinta compilat. lib. 2, tit. 5, cap. 1. Appendix libri 16, pag. 845.
    Tuarum. De privilegiis. Lib. 1, epist. 450.
    [Col. 1278] Tuas dudum. De sponsa duorum. Collectio Rainerii tit. 40.
    Tuas dudum. De usuris. Collectio Rainerii tit. 26.
    Tuis quaestionibus De praebendis. Lib. 11, epist. 46.
    Tuis quaestionibus. De testibus, Ibid.

U
    Ut nostrum. De appellat Lib. 1, epist. 368.
    Ut nostrum. De off. archidiac Ibid.
    Ut nostrum. Ut eccles. beneficia. Ibid.

V
    Vacante. De praebendis Lib. 16, epist. 166.
    Venerabilem. De electione. Registr. de negotio imperii, epist. 62.
    Venerabili. De verb. signific. Lib. 1, epist. 222.
    Veniens. De accusat. Lib. 5, epist. 28.
    Veniens. De cognat. spirit Lib. 1, epist. 380.
    Veniens De conn. conjugat. Lib. 12, epist. 13.
    Veniens. De eo qui duxit. Lib. 11, epist. 277.
    Veniens. De jurejur. Lib. 1, epist. 387.
    Veniens. De praescript. Lib. 15, epist. 7.
    Veniens. Qui matrim. accus. Lib. 5, epist. 51.
    Vergentis. De haereticis. Lib. 2, epist. 1.
    Volens. De purific. post part. Lib. 1, epist. 363.






[Col. 1277]
ORDO RERUM QUAE IN HOC TOMO CONTINENTUR.



INNOCENTIUS III ROMANUS PONTIFEX. REGESTORUM SIVE EPISTOLARUM LIBER DUODECIMUS.


---Pontificatus anno XII, Christi 1209.
    I.---Abbati Sancti Theodorici Remensis dioecesis et decano et cantori Majoris ecclesiae Remensis.---De conflagratione ecclesiae Ribodimontis. 9
    II.---Patriarchae Aquilegensi et episcopo Paduano.---De libera peregrinatione ad loca sancta. 11
    III.---Clericis et laicis peregrinis in candida civitate Cretae morantibus.---De eodem argumento. 12
    IV.---Nobili viro Henrico comiti Maltae.---De negotio Cretae et de laudibus ejusdem Henrici. 12
    V.---Nobili Ricardo germano nostro Sorano comiti.---Ei confirmat castrum Soranum. 13
    VI.---Archiepiscopo et abbati Sancti Stephani et priori Sancti Theodori Januensis.---Scribitur eis pro ecclesia S. Mariae de Castello. 15
    VII.---Ferrariensi episcopo.---Respondet ad ejus consulta. 15
    VIII.---Patriarchae Hierosolymitano apostolicae sedis legato.---De translatione episcopi Yporiensis ad patriarchatum Antiochenum. 18
    IX.---Cisterciensi, de Firmitate, de Pontiniaco, de Claravalle, de Morimundo, et universis Cisterciensis ordinis abbatibus.---De negotio interdicti Anglicani. 19
    X.---Londoniensi, Eliensi et Wigorniensi episcopis.---De eadem re. 21
    XI.---Rofrido, tituli Sanctorum Marcellini et Petri, presbytero cardinali, Casmensi abbati, et magistro Roberto de Alberto.---Committitur eis causa quaedam Marsicana. 22
    XII.---Nicolao Alexandrino patriarchae.---Littera consolatoria scribitur 23
    XIII.---Episcopo Pataviensi, et abbati de Bovingardenberg Pataviensis dioecesis.---De eo qui monachus factus est consensu uxoris 24
    XIV.---Hubaldo archiepiscopo Ravennati.---De correctione monasterii S. Adelberti. 24
    XV.---Abbati de Tilieto.---Eum hortatur ut electioni de se factae consentiat. 25
    XVI.---Episcopo et archidiacono Cumanis.---De dissolvendo matrimonio cujusdam. 29
    XVII.---Archiepiscopo sanctae R. E. cardinali et capitulo Mediolanensi.---De negotio Durandi de Osca et sociorum suorum. 29
    XVIII.---Petro Compostellano archiepiscopo.---Conceditur ei ut pallio uti possit extra provinciam. 30
    [Col. 1278] XIX.---Frisiensi episcopo, et praeposito et decano Mosburgensi Frisiensis dioecesis.---De homicidio casuali. 30
    XX.---Claromontensi episcopo.---Utrum liceat bona sua dare Ecclesiae pro beneficio obtinendo. 31
    XXI.---Hugoni abbati ecclesiae Sanctae Mariae de Gedderwrde ejusque fratribus tam praesentibus quam futuris canonicam vitam professis in perpetuum.---De confirmatione privilegiorum. 31
    XXII.---Joanni de Dominico Judici Sabinensi.---Ut testes examinet in quadam causa. 33
    XXIII.---Asculano Rapollano et Lavellino episcopis.---De accusatione adversus episcopum Potentinum. 33
    XXIV.---Ratisponensi episcopo.---De reformandis abusibus in clero. 35
    XXV.---Eidem.---De clericis non residentibus. 35
    XXVI.---Abbati et conventui Sancti Medardi Suessionensis.---Ut puerum quemdam ad monasterium admittant. 35
    XXVII.---Illustri regi Franciae.---De succursu Terrae Sanctae. 36
    XXVIII.---Patriarchae Jerosolymitano et magistris Hospitalis ac Templi.---Mittitur eis pecunia. 37
    XXIX.---Joanni abbati S. Bertini, etc.---Hanc epistolam ex notis chronologicis libro II restituimus. Est nunc in hoc libro ordine 38 bis. 38
    XXX.---Miloni subdiacono.---Dispensatur cum eo super defectu natalium. 38
    XXXI.---Hugoni de Sadurano rectori ecclesiae de Volobrica.---Suscipitur sub protectione apostolicae sedis. 39
    XXXII.---Archiepiscopo et capitulo Strigoniensi. Confirmatur eis donatio facta a rege Hungariae. 39
    XXXIII.---Abbati et conventui Sancti Bertini. De electione abbatis Alciaciensis. 40
    XXXIV.---Episcopo Sancti Andreae.---De testibus admittendis in accusatione matrimonii. 45
    XXXV.---Nobili viro E. comiti Irsuto.---Suscipitur sub protectione apostolicae sedis. 44
    XXXVI.---Meldensi episcopo et archidiacono Parisiensi.---Eis committitur causa camerarii Carnotensis. 45
    XXXVII.---Igniacensi et Claraevallis abbatibus Cisterciensis ordinis, Remensis et Laudunensis dioecesum, et decano Remensi.---Adversus iniquas excommunicationes. 46
    XXXVIII.---Decano et magistris R. et P. canonicis Antiochenis, et universis clericis in castro Cursarii commorantibus.---Ut patriarcham suum suscipiant reverenter. 46
    XXXIX.---Nobili viro comiti Tripolitano---Ut patriarcham Antiochenum habeat commendatum. 48
    [Col. 1279] XL.---Decano et capitulo Bituricensi.---De electione archiepiscopi Bituricensis. 48
    XLI.---Archipresbytero et capitulo Garganicae ecclesiae.---Ut Bartholomaeum recipiant in canonicum. 49
    XLII.---Joanni Strigoniensi archiepiscopo et successoribus ejus canonice substituendis in perpetuum.---De confirmatione privilegiorum. 50
    XLIII.---Archiepiscopo et capitulo Strigoniensi.---De eadem re. 51
    XLIV.---Episcopo et magistris P. Circatori Majoris Ecclesiae et canonico Sancti Salvatoris Metensis.---Ut J. monachum cogant ad monasterium suum redire. 52
    XLV.---Illustri regi Armeniae.---Persuadetur ut treugas ineat cum comite Tripolitano. 54
    XLVI.---Abbati et conventui Sancti Benedicti Floriacensis.---Ut bona alienata revocare possint. 56
    XLVII.---Eisdem.---Confirmatur compositio facta cum archiepiscopo Senonensi. 57
    XLVIII.---Abbati et fratribus Sancti Benedicti super Ligerim.---Confirmatur eis quoddam privilegium Alexandri papae. 57
    XLIX.---Eisdem.---Ut Burgenses suos non deprimant onere servitutis. 58
    L.---Abbati Sancti Benedicti Floriacensis.---De limitatione parochiae de Villari. 58
    LI.---Abbati et conventui Beati Germani Autissiodorensis.---Ut liceat illis revocare bona alienata. 58
    LII.---Abbati et conventui Sancti Benedicti Floriacensis.---Ne Ecclesiae illorum possint interdici vel excommunicari. 59
    LIII.---Episcopo, et Stephano canonico, et Joanni archipresbytero Sancti Joannis Sutrinensis.---Confirmatur sententia quaedam lata pro ipsis. 59
    LIV.---Archidiacono et W. et R. primiceriis Civitensibus.---Confirmatur sententia quaedam. 60
    LV.---Consulibus et civibus Januensibus.---Ut treugas ineant cum Pisanis. 61
    LVI.---Stephano, Cantuariensi archiepiscopo, S. R. E. cardinali.---De electione episcopi Lincolniensis. 62
    LVII.---Episcopo et abbati Sancti Vedasti Atrebatensis.---De excommunicatione regis Angliae. 64
    LVIII.---Ad***. 64
    LIX.---Abbati Sanctae Trinitatis de Maloleone.---Irregularem esse qui alium lethaliter percussit. 64
    LX.---Fratri Astorgio monacho de Manso Adae Cisterciensis ordinis.---De monacho qui medicinam exercuit. 66
    LXI.---Priori S. Honorati Arelatensis.---De causa quadam matrimoniali. 66
    LXII.---Scholastico Bremensi.---Ei confirmatur sua scholastria. 68
    LXIII.---Illustri regi Ottoni in Romanorum imperatorem electo.---Adversus Waldemarum episcopum Sleswicensem. 69
    LXIV.---Episcopo Concordiensi.---Ut admittat cessionem episcopi Tervisini. 71
    LXV.---Capitulo Tervisino.---De eadem re. 72
    LXVI.---Terraconensi archiepiscopo et suffraganeis ejus.---De negotio Durandi de Osca. 73
    LXVII.---Narbonensi archiepiscopo et suffraganeis ejus.---De eadem re. 73
    LXVIII.---Terraconensi archiepiscopo et suffraganeis ejus.---Super eodem. 74
    LXIX.---Durando de Osca et fratribus ejus reconciliatis ecclesiasticae unitati.---De eadem re. 75
    LXX.---Praeposito et capitulo Sancti Michaelis de Buccaleonis Constantinopolitan.---Suscipiuntur sub protectione sedis apostolicae. 77
    LXXI.---Willelmo de Ultraportu presbytero.---Confirmatur sibi beneficium. 78
    LXXII.---Praeposito et capitulo Sanctae Mariae de Blakerna Constantinopolitan.---Suscipiuntur sub protectione apostolicae sedis. 78
    LXXIII.---Archiepiscopo et majori praeposito et capitulo Maguntinensi.---Ut Petrum Viterb. inducant in possessionem praebendae Mogunt. 78
    LXXIV.---Custodi Moguntinensi, et praeposito et decano Pinguensi Maguntinensis dioecesis.---De eadem re. 79
    LXXV.---Illustri regi Ottoni in Romanorum imperatorem electo.---De peregrinis liberandis. 80
    LXXVI.---Patriarchae Aquilegensi.---De eadem re. 81
    LXXVII.---Cremonensi et aliis episcopis in quorum dioecesibus peregrini redeuntes de transmarinis partibus detinentur.---De eadem re. 81
    LXXVIII.---Illustri regi Ottoni in Romanorum imperatorem electo.---Commendat civitatem Florentinam. 82
    [Col. 1280] LXXIX.---Patriarchae Constantinopolitano.---Super injectione manuum violenta. 83
    LXXX.---Potestati et populo Urbevetano salutem et spiritum consilii sanioris.---Redarguuntur de praesumptione. 84
    LXXXI.---Abbati Sancti Felicis, et G. de Bagnolo canonico Bononiensi.---Respondetur ad eorum consulta. 84
    LXXXII.---Abbati et monachis Sancti Benedicti supra Padum.---Super electione, visitatione et correctione. 86
    LXXXIII.---Nobili viro Petro duci et populo Venetorum.---Monet eos ut redeant ad obsequium. 88
    LXXXIV.---Guidoni subdiacono et capellano nostro.---Confirmatur ei ecclesia S. Laurentii. 89
    LXXXV.---Cephaludensi episcopo.---Dantur ei quaedam monita. 90

PROCESSUS NEGOTII RAIMUNDI COMITIS TOLOSANI.
    CAP. I.---Prima obligatio comitis facta apud Valentiam 90
    CAP. II.---Forma juramenti comitis. 90
    CAP. III.---Mandata ante absolutionem. 91
    CAP. IV.---Mandata post absolutionem. 91
    CAP. V.---Juramenta consulum. 92
    CAP. VI.---Haec est indulgentia. 93
    CAP VII.---Forma pacis. 94
    CAP. VIII.---Juramentum quod praestiterunt custodes castrorum. 94
    CAP. IX.---Juramentum pro principibus cruce signatis et exercitu. 95
    CAP. X.---Juramentum baronum. 95
    CAP. XI.---Praecepta baronum. 96
    CAP. XII.---Obligatio castrorum baronum. 96
    CAP. XIII.---Eadem obligatio pro aliis baronibus. 96
    CAP. XIV.---Mandatum episcopis factum. 97
    LXXXVI.---Archiepiscopis et episcopis et abbatibus et aliis ecclesiarum praelatis et universis personis ecclesiasticis quibus hoc scriptum ab apostolicae sedis legatis fuerit exhibitum.---De subsidio praestando cruce signatis. 97
    LXXXVII.---Regensi episcopo, et abbati Cisterciensi, et magistro Miloni notario nostro, apostolicae sedis legatis---De eodem argumento. 98
    LXXXVIII.---Universis fidelibus constitutis in terris nobilium qui adversus Provinciales haereticos sunt cruce signati.---Super eadem materia. 99
    LXXXIX.---Magistro Miloni notario nostro apostolicae sedis legato.---Mandatur ei ut coeptum negotium persequatur. 100
    XC.---Nobili viro R. comiti Tolosano.---Hortatur eum ut perseveret in bono. 100
    XCI.---Stephano Cantuariensi archiepiscopo, S. R. E. cardinali.---De electione episcopi Lincolniensis. 101
    XCII.---Abbati et conventui Farsensi.---Absolvuntur ab impetiti ne episcopi Sabinensis. 101
    XCIII.---Eisdem.---De eadem re. 103
    XCIV.---Paduano et Cenetensi episcopis, et abbati Sancti Martini de Colle Cenetensis dioecesis.---Scribitur pro archiepiscopo Duraciensi. 105
    XCV.---Albaniensi episcopo.---De eadem re. 106
    XCVI.---Nobili viro Michalicio Cuminiano Romaniae.---Super eadem materia. 106
    XCVII.---Abbati Sancti Petri de Lingrariga, et archidiacono Duraciensi.---De eadem re. 107
    XCVIII.---Martino abbati et fratribus monasterii Sanctae Mariae de Serena.---De revocatione alienationum. 107
    XCIX.---Episcopo et F. et V. archidiaconis Salamantinis.---Confirmatur sententia lata pro monasterio Colimbriensi. 110
    C.---Canonicis regularibus ecclesiae Beati Petri de Torgatona.---De canonicis instituendis in ecclesiis parochialibus. 113
    CI.---Soffrido Pistoriensi, episcopo, ejusque successoribus canonice substituendis in perpetuum.---De confirmatione privilegiorum. 113
    CII.---Lundensi archiepiscopo.---De conversione Finlandae. 116
    CIII.---Illustri regi Daciae.---Suadetur ut pugnet adversus paganos. 116
    CIV.---Ottoni, illustri Romanorum imperatori semper Augusto.---De eodem argumento. 117
    CV.---Litterae missae domino papae.---De negotio Terrae Sanctae. 118
    CVI.---Litterae magistri Milonis missae ad dominum papam.---De negotio fidei in Provincia. 124
    CVII.---Domino papae.---Super facto comitis Tolosani. 126
    Forma juramenti baronum, civitatum, aliorum locorum domino papae danda. 127
    [Col. 1281] CVIII.---Domino papae.---De victoria habita contra haereticos. 137
    CIX.---Domino papae.---De expugnatione haereticorum. 141
    CX.---Adulpho quondam Coloniensi archiepiscopo.---Confirmatur ei pensio 250 marcarum. 142
    CXI.---Priori et fratribus Jerosolymitani hospitalis Sancti Aegidii.---Confirmatur eis donatio facta a comite Forcalcariensi. 143
    CXII---Nobili viro Poncio Lugdunensi.---Datur ei facultas conferendi decimas. 146
    CXIII.---Constantinopolitano patriarchae.---Ut quemdam canonicum recipi faciat. 147
    CXIV.---Varissiensi Thebano, et Larissensi archiepiscopis.---De fidelitate praestanda imperatori. 147
    CXV.---Archiepiscopo Varissiensi, et episcopo Solimbriensi, et decano Sanctae Mariae de Blakerna Constantinopolitano.---De praepositis ab imperatore constitutis. 147
    CXVI.---Patriarchae Constantinopolitano.---De eadem re. 148
    CXVII.---Eidem.---Non licere patriarchae unire sedes episcopales. 148
    CXVIII.---Ottoni illustri Romanorum imperatori semper Augusto.---De negotio episcopi Bambergensis. 149
    CXIX.---Maguntino archiepiscopo, et episcopo Herbipolensi, et abbati Fuldensi Herbipolensis dioecesis.---De eadem re. 150
    CXX.---Salzburgensi archiepiscopo.---De eadem re. 150
    CXXI---Nobili viro duci Austriae.---De eadem re. 151
    CXXIII.---Nobili viro Simoni de Monteforti, comiti Lecestriae, vicecomiti Biterrensi.---Confirmatur ei omnia facta per legatos sedis apostolicae. 151
    CXXIII.---Nobili viro de Monteforti.---Respondet epistolae 109. 152
    CXXIV.---Ottoni illustri Romanorum imperatori semper Augusto.---Ut opem ferat Simoni de Monteforti. 153
    CXXV.---Illustri regi Aragonum.---De eadem re. 154
    CXXVI.---Abbatibus et aliis ecclesiarum praelatis in partibus Narbonensibus, Biterrensibus, Tolosanis et Albigensibus constitutis.---De bonis haereticorum confiscatis. 154
    CXXVII---Abbati Sancti Victoris, et Sanctae Genovefae et Sancti Victoris prioribus Parisiensibus.---Ut tueantur Robertum Malivicini. 155
    CXXVIII.---Eisdem.---De simili argumento. 156
    CXXIX.---Nobilibus viris baronibus et militibus qui cum nobili viro Simone de Monteforti de signatorum exercitu remanserunt.---Inducuntur ut assistant Simoni de Monteforti. 156
    CXXX.---Abbati et priori Sancti Victoris, et priori Sanctae Genovefae Parisiensis.---De eleemosynis concessis piis locis. 156
    CXXXI.---Abbati Cisterciensi apostolicae sedis legato.---De quodam privilegio concesso R. Malovicino. 157
    CXXXII.---Abbati de Vallibus Cisterciensis ordinis.---Ut accedat ad Simonem de Monteforti. 157
    CXXXIII.---Nobili viro Roberto de Malovicino, matri et uxori ejus.---Ejusdem argumenti cum epistola 130. 157
    CXXXIV.---Monialibus Parrasii Cisterciensis ordinis.---Ejusdem argumenti. 157
    CXXXV.---Galtero presbytero ecclesiae de Corberon.---De eodem argumento. 158
    CXXXVI.---Arelatensi archiepiscopo et suffraganeis ejus.---De negotio haereticorum. 158
    CXXXVII.---Consulibus Arelatensibus.---Super exstirpatione haereticorum. 160
    CXXXVIII.---Episcopo Segundino.---Indicitur ei purgatio super quodam facinore. 160
    CXXXIX.---Episcopo Segobiensi, et Palentino electo, et archidiacono Septempublicensi Segobiensis dioecesis.---De eadem re. 162
    CXL.---Constantinopolitano patriarchae.---Cassatur promissio facta Venetis. 162
    CXLI.---Eidem.---De decimis solvendis. 163
    CXLII.---Eidem---Arma non esse tribuenda infidelibus. 163
    CLIII.---Eidem.---De exemptione archiepiscopi Patracensis. 163
    CXLIV.---Archiepiscopo Eracliensi et Salimbriensi episcopo, et decano de Blakerna Constantinopolitano.---Eis committitur exsecutio cujusdam sententiae. 164
    CXLV.---Eisdem.---de monasteriis patriarchalibus. 164
    CXLVI.---Archiepiscopo et decano et P. de Lagerio [Col. 1282] canonico Remensi.---Exsecutoria super quadam ecclesia. 164
    CXLVII.---Fulconi priori et conventui Sancti Martini de Campis Parisiensis.---Adjudicatur eis medietas proventuum Ecclesiae S. Jacobi de Carnificeria. 166
    CXLVIII.---Decano Atrebatensi.---Respondetur ad ejus consulta. 169
    CXLIX.---Capitulo Tullensi.---De electione episcopi. 169
    CL.---Catalaunensi episcopo, et de Insula Cisterciensis et Flabonimontis Praemonstratensis ordinum abbatibus Tullensis dioecesis.---Ejusdem argumenti cum superiore. 170
    CLI.---Judicibus, consulibus, et universo populo Beneventano.---Eis confirmatur remissio fiddantiarum. 171
    CLII.---Narbonensi et Arelatensi archiepiscopis.---De negotio comitis Tolosani. 171
    CLIII.---Episcopo Regensi, et magistro Theodisio Januensi canonico.---Super eodem. 173
    CLIV.---Nobili viro R. comiti Tolosano.---Declarantur quidam articuli mandatorum Milonis. 173
    CLV.---Fragmentum. 174
    CLVI.---Cisterciensi abbati apostolicae sedis legato.---Ut absolvat cives Tolosanos a censuris. 174
    CLVII.---Illustribus regibus et principibus et universis Dei fidelibus regno Daciae circumpositis Catholicam servantibus unitatem.---Rex Daniae suscipitur sub protectione sedis apostolicae. 176
    CLVIII.---Bono Senensi episcopo ejusque successoribus canonice substituendis in perpetuum.---De confirmatione privilegiorum. 177
    CLIX.---Ranerio plebano plebis de Lornano.---Suscipitur sub protectione sedis apostolicae. 178
    CLX.---Eidem.---Super eodem. 179
    CLXI.---Presbytero Dietajuvae rectori ecclesiae Sancti Pauli.---De confirmatione privilegiorum. 179
    CLXII.---Spinello rectori ecclesiae Sancti Georgii Senensis.---Confirmatur sententia episcopi Senensis. 179
    CLXIII.---Eidem.---Ejusdem argumenti. 180
    CLXIV.---Guidoni rectori ecclesiae Sancti Matthaei Senensis.---De confirmatione privilegiorum. 180
    CLXV.---Joanni rectori ecclesiae Sancti Andreae Senensis.---Ei confirmatur collatio ipsius Ecclesiae. 180
    CLXVI.---Priori monasterii de Hikelinge, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 181
    CLXVII.---Priorissae ac monialibus de Campesseia.---Ejusdem argumenti. 183
    CLXVIII.---Argennensi episcopo.---Super facto comitis Tolosani. 183
    CLXIX.---Eidem.---Qui sint dicendi haeretici. 183
    CLXX.---Archiepiscopo et Sancti Andreae et Sancti Severini decanis Burdegalensibus.---Scribitur ei pro episcopo Agennensi. 184
    CLXXI.---Eisdem.---De eadem re. 184
    CLXXII.---Episcopo Vasatensi, et priori Sancti Macharii et archidiacono Vesalmensi Burdegalensis et Agennensis dioecesum.---Ut haeretici priventur terris quas tenent ab Ecclesia. 185
    CLXXIII.---Agennensi episcopo.---Ejusdem argumenti cum epistola 170. 185
    CLXXIV.---Capitulo ecclesiae Sancti Caprasii Agennensis. 185
    CLXXV.---Capitulo ecclesiae de Manso.---Super eodem. 186
    CLXXVI.---Priori Medicini Cluniacensis ordinis.---Super eodem. 186
    CLXXVII.---Episcopo et S. de Aunes archidiacono Oscensibus, et decano Tirasonensi.---De electione episcopi Pampilonensis. 186

APPENDIX LIBRI DUODECIMI.
    CLXXVIII.---Episcopo Regensi, Cisterciensi abbati, et magistro Miloni, apostolicae sedis legatis.---Eis committitur tutela civium Montispessulani. 187
    CLXXIX.---Michaeli abbati Sancti Michaelis de Verruca, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 187
    CLXXX.---Dilectis filiis doctoribus et universis scholaribus Parisiensibus.---Confirmat eorum statuta. 190
    CLXXXI.---Bartholomaeo episcopo Theatino, ejusque successoribus canonice substituendis in perpetuum.---De confirmatione privilegiorum. 191
    CLXXXII.---Roffrido, tituli Sanctorum Marcellini et Petri presbytero cardinali, abbati Casinensi.---Dantur ei quaedam monita. 193

[Col. 1283] LIBER DECIMUS TERTIUS.---Pontificatus anno XIII, Christi 1210.
    I.---Silvanectensi episcopo, et abbati Latiniacensi Parisiensis dioecesis, et decano Silvanectensi.---Committitur eis causa abbatis Corbeiensis. 193
    II.---Sancti Petri Latiniacensis et Caroli-Loci abbatibus Parisiensis et Silvanectensis dioecesum, et decano Silvanectensi.---De eodem argumento. 198
    III.---Episcopo et decano et R. de Sancto Medardo canonico Silvanectensibus.---De eodem negotio. 198
    IV.---R. abbati Sancti Martini Laudunensis Praemonstratensis ordinis.---Ut monasterii sui sollicitam curam gerat. 198
    V.---Roderico Toletano archiepiscopo Hispaniarum primati, ejusque successoribus canonice substituendis in perpetuum---De confirmatione privilegiorum. 199
    VI.---Archiepiscopo Atheniensi, et Thermopilensi et Sidoniensi episcopis.---Ut Ecclesia Corinthiensis reducatur ad ritum Latinorum. 201
    VII.---Episcopo Vinetensi.---De exemptione monasterii. 202
    VIII.---Abbati et monachis Rotonensibus.---Super eodem. 204
    IX.---Capitulo Toletano.---Ut procuratorem sui subdiaconi mittant in possessionem canonicatus. 204
    X.---Hispano ecclesiae Toletanae decano.---Super eodem. 205
    XI.---Fernando Gondisalvi magistro militiae Beati Jacobi, ejusque fratribus clericis et laicis tam praesentibus quam futuris communem vitam professis in perpetuum.---De confirmatione privilegiorum. 205
    XII.---Cenadiensi episcopo, et abbati de Cikedor Quinquecclesiensis dioecesis.---Scribitur pro episcopo Quinquecclesiensi. 211
    XIII.---Archiepiscopo Neopatrensi, et Termopilensi episcopo, et electo Avelelensi.---De electione archiepiscopi Thessalonicensis. 213
    XIV.---R. et A. Atheniensibus et magistro G. Dimicensi canonicis.---De congrua portione canonicorum Thebanorum. 215
    XV.---Thebano archiepiscopo. Mandatur ei ne vexet canonicos. 216
    XVI.---Atheniensi archiepiscopo et suffraganeis ejus.---Ut Latinis det proprios sacerdotes. 216
    XVII.---Praeceptori et fratribus Hospitalis Sancti Samsonis Constantinopolitani.---Confirmat dona facta ab imperatore. 217
    XVIII.---Patriarchae Constantinopolitano.---De ordinandis ex omni natione. 217
    XIX.---Decano de Blakerna, et magistris P. Montiniaco cantori et G. canonico Sancti Pauli Constantinopolitanis.---Super eodem. 219
    XX.---Joanni Turonensi archiepiscopo.---Confirmatur compositio facta inter archiepiscopum Turon. et abbatem Cormaria. 219
    XXI.---Abbati de Sichem Halberstatensis dioecesis et Majori decano Halberstatensi.---Committitur eis postulatio marchionis Brandeburg. 220
    XXII.---Missino fundatori et fratribus leprosorum de Missino.---Recipiuntur sub protectione sedis apostolicae. 221
    XXIII.---Electo et capitulo Coronensi.---Confirmat remissionem crusticae. 221
    XXIV.---Patracensi archiepiscopo, et episcopo Motonensi, et Coronensi electo.---Scribitur adversus quosdam praesumptores. 222
    XXV.---Thesaurario Thebano, et R. Atheniensi et T. Thebano canonicis.---De archidiaconatu Andrevillensi. 222
    XXVI.---Universis Latinis episcopis in Achaia constitutis.---Ut contenti sint suis terminis. 223
    XXVII.---Praelatis ecclesiarum in Achaia constitutis.---Ne quis excommunicetur ex levi causa. 223
    XXVIII.---Thesaurario, et Terrico et W. de Mirabello canonicis Thebanis.---Confirmatur statutum de institutione personatuum. 223
    XXIX.---Oddoni Patracensi, et Terrico et W. de Mirabello canonicis Thebanis.---De consecratione episcopi Amiclensis. 224
    XXX.---Eisdem.---Super eodem. 224
    XXXI.---Antipolitano episcopo.---Confirmatur concordia inita inter ipsum et abbatem Lirmensem. 224
    XXXII.---Abbati et monachis Lirinensibus.---Super eodem. 226
    XXXIII.---Mariae quondam Constantinopolitanae imperatrici illustri.---Confirmat donationem propter nuptias. 226
    XXXIV.---Eidem.---Confirmat donationem factam ab [Col. 1284] imperatore. 227
    XXXV.---Hemanveli interpreti M. quondam Constantinopolitani imperatoris illustris.---Confirmatur ei donatio facta ab imperatore. 227
    XXXVI.---Abbati et conventui Acapni.---Suscipitur sub protectione sedis apostolicae. 227
    XXXVII.---Heracliensi archiepiscopo, et Cardicensi et Termopilensi episcopis.---Maria imper. suscipitur sub protectione sedis apostolicae. 228
    XXXVIII.---Eisdem.---De eadem re. 228
    XXXIX.---Eisdem.---De libertate monasteriorum regalium. 228
    XL.---Eisdem.---custodia monasteriorum Montis-Sancti. 229
    XLI.---Termopilensi et Cardicensi episcopis.---De libertate cleri. 229
    XLII.---Eisdem.---Ut archiepiscopus Larissenus desistat ab indebitis exactionibus. 230
    XLIII.---Abbati Sancti Ambrosii, et archidiacono Mediolanensi.---Ut relaxent interdictum Pergamense. 230
    XLIV.---Episcopo Galipolensi, et Sanctae Sophiae ac de Blakerna decanis Constantinopolitanis.---Pro clero Constantinop. adversus patriarcham. 230
    XLV.---Morello Tullensi canonico.---Confirmatur ei praebenda. 231
    XLVI.---Capitulo Tullensi.---Super eodem. 233
    XLVII.---Neopatrensi archiepiscopo, et episcopo Cithoniensi, et Avelensi electo.---Confirmatur sententia quaedam. 234
    XLVIII.---Donato Cassellensi archiepiscopo, ejusque successoribus canonice substituendis in perpetuum.---Recipiuntur sub protectione sedis apostolicae. 234
    XLIX.---Magistro Nicolao Misnensi et Burcardo Wrcinensi canonicis.---Committitur eis quaedam causa. 235
    L.---Nobili Mulieri A. sorori nobilis viri marchionis Misnensis.---De causa divortii cum rege Bohemiae. 235
    LI.---Ranulpho priori et conventui hospitalis Sancti Thomae martyris et Beati Antonii abbatis de Porta Mileti de Cadomo tam praesentibus quam futuris regularem vitam professis in perpetuum.---De confirmatione privilegiorum. 242
    LII.---R. de Sourebi clerico.---Ei confirmatur praebenda Eboracensis. 244
    LIII.---Alberto Ferentinati episcopo.---Conceditur quidam locus pro construendo molendino. 245
    LIV.---Niciensi episcopo, et Lirinensi Claustrali et de Mogenis prioribus Antipolitanae dioecesis.---Ut mulierem quamdam ad maritum suum redire cogant. 245
    LV.---Monachis Sancti Juliani, et . . . personae ecclesiae Sancti Dionysii de Ambasia.---Confirmatur quaedam compositio. 246
    LVI.---Canonicis Sancti Florentini.---Super eodem. 247
    LVII.---Episcopo et magistro Flo. archidiacono Zamorensi et abbati de Morerola dioecesis Zamorensis.---Committit inquisitionem super excessibus canonicorum Portugalensium. 248
    LVIII.---Burgensi episcopo.---De libertate monasterii Oniensis. 249
    LIX.---Zamorensi et Legionensi episcopis.---De eadem re. 250
    LX.---Zamorensi episcopo et magistris Mauritio archidiacono Toletano et Michaeli canonico Segobiensi.---De eadem re. 252
    LXI.---Eisdem.---De negotio capellae S. Mariae de Castro Soris. 252
    LXII.---Eisdem.---De causa monasterii de Ortega. 254
    LXIII.---Archiepiscopo et suffraganeis Ecclesiae Narbonensis.---De negotio Durandi de Osca. 256
    LXIV.---Priori et capitulo Beatae Mariae de Salis Bituricensis.---Confirmat statuta ecclesiae de Salis. 257
    LXV.---Illustri regi Danorum.---Recipitur sub protectione sedis apostolicae. 258
    LXVI.---Illustri reginae Francorum.---De causa divortii. 258
    LXVII.---Eboracensi archiepiscopo.---De negotio Eboracensi. 259
    LXVIII.---Episcopo, et abbati Sancti Joannis in Vineis et decano Suessionensi.---Eis committitur causa praebendae Casletensis. 260
    LXIX.---Fratribus monasterii Oniensis.---Confirmatur concordia facta inter episcopum Burgens, et monasterium Oniense. 262
    LXX.---Episcopo Zamorensi, et Mauricio archidiacono [Col. 1285] Toletano, et magistro Michaeli canonico Segobiensi.---De recipiendis testibus super praescriptione. 262
    LXXI.---Aurelianensi episcopo, et Eleemosynae Cisterciensis et Bonaevallis abbatibus.---De electione abbatissae S. Aviti. 263
    LXXII.---Herveo Trecensi episcopo.---De quadam praebenda Trecensi. 264
    LXXIII.---Episcopo, et I. archidiacono, et magistro N. de Duaco canonico Catalaunensis.---De eadem re. 267
    LXXIV.---Roffensi et Saresberiensi episcopis.---De dotalitio B. reginae Anglorum. 268
    LXXV.---Episcopo, et magistro Florentio archidiacono Zamorensi, et abbati de Morerola Zamorensis dioecesis.---Scribitur pro episcopo Portugalensi. 270
    LXXVI.---Portugalensi episcopo.---De eadem re. 272
    LXXVII.---Durando de Osca, et Willelmo de S. Antonino, eorumque fratribus in fide Catholica permanentibus.---De negotio Durandi de Osca et sociorum. 274
    LXXVIII.---Archiepiscopo et suffraganeis Terraconensis ecclesiae.---De eadem re 274
    LXXIX.---Priori et canonicis Sanctae Catharinae Waterfordensis.---Recipiuntur sub protectione apostolicae sedis. 275
    LXXX.---Hugoni Raymundi canonico Ebredunensi.---Absolvitur ab impetitione cujusdam mulieris. 276
    LXXXI.---Roberto abbati monasterii Sancti Martini Troarnensis, ejusque fratribus tam praesentibus quam futuris, regularem vitam professis in perpetuum.---Recipiuntur sub protectione sedis apostolicae. 277
    LXXXII.---Gneznensi archiepiscopo et universis suffraganeis ejus.---De statuto quodam facto a duce Poloniae. 279
    LXXXIII.---Frederico illustri regi Siciliae.---Ut Cathan, episcopum recipiat in gratiam. 280
    LXXXIV.---Constantiae illustri reginae Siciliae.---De donatione ei facta propter nuptias. 281
    LXXXV.---Turonensi et Burdegalensi archiepiscopis, et episcopo Pictavensi.---Redditur pristinus status presbytero poenitenti. 282
    LXXXVI.---Nobili viro Simoni de Monteforti, comiti Lecestriae vicecomiti Biterrensi et Carcassonensi.---Confirmat ei civitatem Albiensem. 282
    LXXXVII.---Regensi episcopo et abbati Cisterciensi apostolicae sedis legatis.---Eis committit vices suas in causa fidei. 283
    LXXXVIII.---Eisdem.---Eis committitur accusatio adversus archiepiscopos. 283
    LXXXIX.---Archiepiscopo Strigoniensi.---De ecclesia constituenda in fundo Romanae Ecclesiae. 284
    XC.---Abbati et conventui Sancti Germani de Pratis Parisiensis.---De muris urbis Paris. 284
    XCI.---Eisdem.---Confirmatur eis privilegium Lucii papae. 285
    XCII.---Sanctae Mariae Dolensis et Sancti Joannis Angeliacensis abbatibus Bituricensis et Xanctonensis dioecesum, et archidiacono Bituricensi.---Scribitur adversus episcopum Pictavensem. 285
    XCIII.---Eisdem.---Adversus eumdem episcopum. 287
    XCIV.---Universis archiepiscopis et episcopis ad quos litterae istae pervenerint.---De negotio Valdensium conversorum. 289
    XCV.---Decano et canonicis Waterforden.---Recipiuntur sub protectione sedis apostolicae. 293
    XCVI.---Abbati Sanctae Mariae Rotundae.---Pineta ei adjudicantur. 293
    XCVII.---Episcopo Cardicensi.---Recipitur sub protectione sedis apostolicae. 295
    XCVIII.---Illustri Constantinopolitano imperatori.---De libera potestate testandi in favorem ecclesiarum. 296
    XCIX.---Eidem.---De restitutione ablatorum facienda ecclesiis. 296
    C.---Eidem.---De eodem argumento. 297
    CI.---Archiepiscopo Neopatrensi et priori Sancti Demetrii Thessalonicensis et procuratori episcopatus Dimicensis.---Scribitur pro episcopo Cardicensi. 297
    CII.---Archiepiscopo Neopatrensi, et episcopo Davaliensi, et Avalonensi electo.---Ut bona ablata restituantur Ecclesiis. 298
    CIII.---Archiepiscopo Neopatrensi et Nazorescensi et Citrensi electis.---Scribitur pro archiepiscopo Larisseno. 299
    CIV.---Sydoniensi et Cardicensi episcopis, et electo Nazorescensi.---Ut Dimicensis episcopus ad Ecclesiam suam redire cogatur. 299
    [Col. 1286] CV.---Nobilibus viris comestabulo Romaniae, W. de Larissa, domino de Armiro, et domino de Valestino, e aliis baronibus ac militibus provinciae Larissenae.---Scribitur eis ut restituant bona Ecclesiae Larissenae. 300
    CVI.---Archiepiscopo Larisseno.---Ut sublevet paupertatem episcopi Cardicensis. 300
    CVII.---Comestabulo Romaniae, domino de Armiro, A. de Plaerio, et aliis baronibus et populis Latinis et Graecis in Cardicensi dioecesi constitutis.---Scribitur pro eodem. 300
    CVIII.---Illustri Constantinopolitano imperatori.---De ablatis restituendis episcopo Citrensi. 301
    CIX.---Episcopo Sidoniensi, et electo Nazorescensi, et procuratori Dimicensi.---De ablatis restituendis ecclesiae Cardicensi. 301
    CX.---Archiepiscopo Thebano, et Davaliensi et Sydoniensi episcopis.---De libera potestate testandi in favorem Ecclesiarum. 302
    CXI.---Sydoniensi et Cardicensi episcopis, et electo Nazorescensi.---De ablatis restituendis Ecclesiae Citrensi. 302
    CXII.---Archiepiscopo Neopatrensi, et episcopo Davaliensi, et electo Citrensi.---De decimis solvendis. 302
    CXIII.---Archiepiscopo Neopatrensi et priori Sancti Demetrii Thessalonicensis, et procuratori episcopatus Dimicensis. 303
    CXIV.---Cardicensi, Synodiensi et Termopilensi episcopis.---De subjectione monasterii de Sciro. 303
    CXV.---Illustri Constantinopolitano imperatori.---De eadem re. 303
    CXVI.---Archiepiscopo Neopatrensi, et episcopo Sidoniensi, et electo Nazorescensi. 304
    CXVII.---Illustri Constantinopolitano imperatori.---De tuitione episcopi Cardicensis. 304
    CXVIII.---Salzburgensi et Magdeburgensi archiepiscopis et abbati de Pigavia Merseburgensis dioecesis.---De matrimonio filiae marchionis Misnensis. 305
    CXIX.---Magistro et fratribus Jerosolymitani hospitalis.---Confirmat donationem factam a rege Armeniae. 305
    CXX.---Archiepiscopo Neopatrensi, et priori Sancti Demetrii Thessalonicensis, et procuratori episcopatus Dimicensis.---Committitur eis causa episcopi Cardicensis adversus Hospitalarios. 307
    CXXI.---Mabiliae mulieri Januensi.---Ut fructus pignoris in sortem computentur. 308
    CXXII.---Catholico, archiepiscopis et episcopis per Armeniam constitutis.---Datur eis privilegium. 310
    CXXIII.---Episcopo Cremonensi.---De controversia pro principatu Antiocheno. 310
    CXXIV.---Universis abbatibus Nigri ordinis per Rothomagensem provinciam constitutis.---De capitulo celebrando semel in anno. 312
    CXXV.---Magistro et fratribus hospitalis Teutonicorum Acconensi.---Ne alba pallia deferant. 312
    CXXVI.---Super eodem. 313
    CXXVII.---Rothomagensi archiepiscopo.---Respondet ad ejus consulta, 313
    CXXVIII.---Gnesnensi archiepiscopo.---De Prussis noviter conversis. 315
    CXXIX.---Joanni episcopo Albanensi.---Confirmat quamdam sententiam. 316
    CXXX.---Episcopo Parisiensi.---Ut praebenda reservata conferatur consanguineo papae. 317
    CXXXI.---Magistro Peregrino capellano nostro.---Super eodem. 318
    CXXXII.---Turonensi archiepiscopo, et episcopo Engolismensi et abbati Gratiae Dei Cisterciensis ordinis.---Scribitur adversus canonicos Cellenses. 318
    CXXXIII.---Petro Nigro canonico Sancti Ursini Bituricensi.---Recipitur sub protectione sedis apostolicae. 320
    CXXXIV.---Novariensi electo.---De causa episcopi Albiganensis. 320
    CXXXV.---Archiepiscopo et capitulo Magdeburgensi.---Confirmatur quaedam concordia. 322
    CXXXVI.---Atheniensi et Neopatrensi archiepiscopis, et episcopo Davaliensi.---Scribitur pro Templariis. 323
    CXXXVII.---Eisdem.---De eodem argumento. 324
    CXXXVIII.---De electione archiepiscopi Thebani. 324
    CXXXIX.---Castoriensi et Zaratoriensi episcopis Ecclesiae Thebanae suffraganeis.---Ut electo Thebano obedientiam praestent. 325
    CXL.---Priori Sancti Joannis in Monte Bononiensi, et Archipresbytero de Campo Gallano Mutinensis dioecesis, [Col. 1287] et G. doctori decretorum Bononiae commoranti.---Adversus abbatem Sancti Bartholomaei Ferrariensis. 325
    CXLI.---Al. Rigensi episcopo.---Confirmatur quaedam compositio. 326
    CXLII.---Wolcuino magistro et fratribus militiae Christi in Livonia constitutis.---Super eodem. 327
    CXLIII.---Magistro et fratribus militiae Templi.---Confirmatur eis ecclesia data a legato. 327
    CXLIV.---Eisdem.---Confirmat diversas possessiones. 328
    CXLV.---Eisdem.---De eodem argumento. 328
    CXLVI.---Eisdem.---Ejusdem argumenti. 328
    CXLVII.---Fratribus militiae Templi in Romania.---Confirmat donationem Viridarii. 329
    CXLVIII.---Eisdem.---Confirmat donum Pasalani. 329
    CXLIX.---Eisdem.---Confirmat donum Paliopolis. 329
    CL.---Eisdem.---Confirmat casale Laffustan. 330
    CLI.---Termopilensi episcopo, et electo Citrensi, et priori Sancti Demetrii Thessalonicensis.---Scribitur pro Templariis adversus episcopum Citoniensem. 330
    CLII.---Larisseno et Neopatrensi archiepiscopis, et electo Citrensi.---Pro iisdem adversus marchionissam Montisferrati. 330
    CLIII.---Davaliensi et Zaratoriensi episcopis, et electo Nazorescensi.---Pro iisdem adversus dominum Nigripontis. 331
    CLIV.---Archiepiscopo Neopatrensi et episcopo Davaliensi, et Nazorescensi electo.---Pro iisdem. 331
    CLV.---Cardicensi et Davaliensi episcopis, et electo Zaratoriensi.---De causa Templariorum cum archiepiscopo Patracensi. 331
    CLVI.---Eisdem.---Ejusdem argumenti. 332
    CLVII.---Episcopo et cantori Zamorensi, et abbati de Morerola dioecesis Zamorensis.---Confirmatur electio cantoris. 333
    CLVIII.---Midnensi electo, et abbati Lesburnensi Monasteriensi dioecesis, et custodi Monasteriensi---De translatione episcopi Osnaburgensis. 334
    CLIX.---Archiepiscopo Patracensi.---Ut canonicos S. Ruffi instituat in ecclesia Patracensi. 336
    CLX.---Abbati et conventui Sancti Ruffi.---Super eodem. 337
    CLXI.---Archiepiscopo Larisseno, et episcopo Cithoniensi.---Contra nobiles Achaiae detinentes bona ecclesiastica. 338
    CLXII.---Eisdem.---Super eodem. 339
    CLXIII.---Eisdem.---Ejusdem argumenti. 339
    CLXIV.---Eisdem.---Super eodem. 340
    CLXV.---Archiepiscopo Patracensi.---Ejusdem argumenti cum epistola 163. 340
    CLXVI.---Decano, archidiacono de Loseo, et magistro Hugoni canonico Cabilonensi.---De libero accessu laicorum ad ordinem Cisterciensem. 341
    CLXVII.---Patracensi archiepiscopo.---De sustentatione ballivi. 341
    CLXVIII.---Abbati et conventui Altaecumbae.---De monachis mittendis ad archiepiscopum Patracensem. 341
    CLXIX.---Nobili viro Gaverido principi Achaiae.---De munienda ecclesia Patracensi. 342
    CLXX.---Larisseno archiepiscopo, et episcopo Cithoniensi.---Ut archiepiscopus Patracensis fruatur terra de Larsa. 342
    CLXXI.---Eisdem.---De satisfactione facienda archiepiscopo Patracensi. 343
    CLXXII.---Eisdem.---De reverentia exhibenda praelatis. 343
    CLXXIII.---Eisdem.---Ut possessiones restituantur Ecclesiae Patracensi. 343
    CLXXIV.---Monothonensi et Amicliensi episcopis.---De piis legatis Ecclesiae Patracensis. 344
    CLXXV.---De Claromarisco et de Longovillari abbatibus Cisterciensis ordinis, et decano Mosteroli, Morinensis et Ambianensis dioecesum.---De reformatione monasterii S. Judoci. 344
    CLXXVI.---Abbati et conventui monasterii Sanctae Mariae de Carrazeto Cisterciensis ordinis.---Confirmat concessionem regis Legionensis. 345
    CLXXVII.---Adulpho quondam Coloniensi archiepiscopo.---Conceduntur ei quaedam gratiae. 346
    CLXXVIII.---Magistris Palmario et Ricardo canonicis Lucanis.---De presbytero contra sententiam latam tergiversante. 347
    CLXXIV.---Compostellano archiepiscopo.---De reducendis monialibus in monasterium de Lorbano. 348
    CLXXX.---Nobili mulieri Blanchae comitissae Campaniae.---Confirmatur [Col. 1288] compositio facta cum rege. 350
    CLXXXI.---Episcopo Tiburtino.---Quod filius censendus est quem pater et mater publice recognoverint. 350
    CLXXXII.---Abbati Sancti Victoris, cancellario, et decano Sancti Marcelli Parisiensis.---Confirmatur epistola 147, libri XII. 351
    CLXXXIII.---Archiepiscopis et episcopis per Hispaniam constitutis.---De subsidio praestando regibus adversus Saracenos. 353
    CLXXXIV.---Constantinopolitano patriarchae.---Ne Graeci faveant Michalicio. 353
    CLXXXV.---Salimbriensi episcopo, et Sanctae Mariae de Blakerna et Sancti Georgii de Mangonia decanis Constantinopolitanis.---De unione Ecclesiae Medensis cum Verisiensi. 355
    CLXXXVI.---Salimbrensi episcopo.---De dividendis proventibus ecclesiasticis. 355
    CLXXXVII.---Palentino et Burgensi episcopis, et abbati de morimundo Cisterciensis ordinis. 356
    CLXXXVIII.---Nobili viro comiti Tolosano.---Ut haereticos de terris suis ejiciat. 356
    CLXXXIX.---Nobili viro Simoni comiti Leicestriae, domino Montisfortis.---Ut censum exigat apostolicae sedi debitum. 357
    CXC.---Philippo illustri regi Francorum.---Ut regalia restituat episcopis Aurelian. et Autissiodorensi. 357
    CXCI.---Archiepiscopo et suffraganeis Ecclesiae senonensis.---Super eodem. 359
    CXCII.---Atheniensi, Neopatrensi, et Sarisseno archiepiscopis, et Davaliensi, Sermopilensi, Avalonensi, Sydoniensi, Gastoriensi, et Zaratoriensi episcopis, et Thebano, Citrensi, Nasorescensi, et Valacensi electis.---De resignationibus ecclesiarum factis per nobiles Thessalonicenses. 360
    CXCIII.---S. G. potestati, conciliariis, et universo populo Pisanis.---Ne Ottoni imperatori excommunicato dent favorem. 360
    CXCIV.---Gimmundo militi Alatrino.---Clerici defuncti patrimonium pertinet ad ejus haeredes. 362
    CXCV.---Loaniensi et Findarensi episcopis, et abbati de Magio Limiricensis Dioecesis.---Cassat electionem episcopi Ymilicensis. 363
    CXCVI.---Episcopo et Gervasio archidiacono Suessionensi, et abbati Vallis-Clarae Cisterciensis ordinis Laudunensis dioecesis.---Prorumpens contra judicem arbitrio superioris punitur. 366
    CXCVII.---Priori et fratribus Sanctorum Quatuor Coronatorum.---Confirmatur concordia. 367
    CXCVIII.---Magistro et fratribus militiae Templi in Hungaria constitutis.---Confirmatur commutatio. 368
    CXCIX.---Eisdem.---Confirmantur eis donationes factae a rege Hungariae. 368
    CC.---Abbati et conventui Simigiensi.---Recipiuntur sub protectione B. Petri. 368
    CCI.---Magistro Petro Boiol canonico Lemovicensi.---Confirmatur ei praebenda. 369
    CCII.---Magistro Andreae scriptori nostro canonico Lemovicensi. Super eodem. 371
    CCIII.---Abbati et conventui Sancti Stephani Divionensis Lingonensis dioecesis.---Adversus Herveum canonicum Divionensem. 371
    CCIV.---Abbati et conventui Sancti Berhini.---Nihil esse dandum pro benedictione abbatum. 372
    CCV.---Eisdem.---Ne beneficia non vacantia promittantur. 372
    CCVI.---Eisdem.---Confirmat quasdam possessiones. 373
    CCVII.---Universis monachis obedientiarum monasterii Saxivivi.---De reformatione monasterii ejusdem. 373
    CCVIII.---Abbati de Bievallis Cisterciensis ordinis Eboracensis dioecesis, et decano et thesaurario Eboracensibus.---Ecclesia quaedam deputatur usibus hospitalitatis. 374
    CCIX.---Morinensi episcopo, et Morinensi et Sancti Audomari Morinensis dioecesis Decanis.---De congrua portione danda capellanis. 375

APPENDIX LIBRI TERTII DECIMI.
    CCX.---Archiepiscopo Ravennatensi et suffraganeis ejus.---Adversus Ottonem imper. 375
    CCXI.---Autissiodorensi episcopo.---De erectione novarum parochiarum. 376
    Guillielmi, Autissiodorensis episcopi, epistola ad omnes fideles. 377

LIBER DECIMUS QUARTUS.---Pontificatus anno IV, Christi 1211.
    I.---Episcopo Basiliensi, et de Luzila et de Tannibach [Col. 1289] abbatibus Cisterciensis ordinis, Constantiensis et Basiliensis dioecesum.---Confirmat electionem praepositi Constantiensis. 377
    II.---Waltero praeposito Constantiensi.---Super eodem. 379
    III.---Archiepiscopo Toletano et Tirasonensi, Colimbriensi, et Zamorensi episcopis.---De subsidio praestando regibus adversus Saracenos. 379
    IV.---Aldefonso illustri regi Castellae.---Super eodem. 380
    V.---Primogenito Charissimi in Christo filii nostri A. illustris regis Castellae.---Super eodem. 381
    VI.---Abbati ecclesiae sanctae Crucis sitae super fluvium Angliae juxta oppidum ejusdem nominis, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 381
    VII.---Raynaldo Brancaleoni Sitino.---Recipitur sub protectione beati Petri. 382
    VIII.---Illustri regi Portugalensi. Redarguitur de quibusdam excessibus. 383
    IX.---Compostellano archiepiscopo.---Super eodem. 385
    X.---Eidem.---De negotio episcopi Colimbriensis cum Egitaniensi. 386
    XI.---Archiepiscopo et suffraganeis ecclesiae Senonensis.---De clericis promotis ab episcopis non suis. 387
    XII.---Abbatisae et monialibus Aurigmacensibus.---Ne beneficia non vacantia promittantur. 388
    XIII.---Henrico electo Sancti Stephani Herbipolensis.---Ejus electio confirmatur. 388
    XIV.---Ratisponensi episcopo, et de Sancto Emmeranno Ratisponensi et Prweningensi Ratisponensis dioecesis abbatibus.---Super eodem. 390
    XV.---Archiepiscopo Senonensi, et Nivernensi episcopo, et magistro Roberto de Corzon canonico Parisiensi.---De presbytero Lingonensi accusato de haeresi. 391
    XVI.---Magistro Giliberto canonico sanctorum apostolorum Constantinopolitano.---Confirmatur ei praebenda. 392
    XVII.---A. canonico Sanctae Sophiae Constantinopolitano.---De eodem argumento. 392
    XVIII.---Hugoni abbati monasterii Sancti Salvatoris Karroffensis, ejusque Fratribus tam praesentibus quam futuris regularem vitam professis in perpetuum.---De confirmatione privilegiorum. 392
    XIX.---Hugoni abbati et conventui Karrofensi.---De electione abbatis Andrensis. 395
    XX.---Fratribus militiae Templi Sancti Philippi de Plano Auximanae dioecesis.---De concordia inter episcopum et Templarios Auximanos. 397
    XXI.---Cantori, magistro, E. de Hennin. et Her. Pediargenti canonicis Atrebatensibus.---De quadam praebenda Ariensi. 399
    XXII.---Abbati et conventui Fossaenovae.---Confirmatur compositio facta cum Pipernensibus. 401
    XXIII.---Priori et conventui Andrensi.---De fidejussione vetita monachis. 402
    XXIV.---Eisdem.---Ut eis liceat divina officia celebrare tempore interdicti. 403
    XXV.---Abbati et conventui Sancti Auberti Cameracensis.---Confirmat eorum possessiones. 404
    XXVI.---Abbati et conventui Sancti Quintini Belvacensis.---Ne beneficia non vacantia promittantur. 404
    XXVII.---Abbati et conventui Sancti Eligii Noviomensis.---Super eodem 404
    XXVIII.---Petro illustri regi Aragonum.---Revocat donationes ab eo factas in minori aetate. 404
    XXIX.---Episcopo Lingonensi et nobili viro duci Burgundiae.---De reformatione monasterii S. Benigni Divionensis. 405
    XXX.---Lingonensi episcopo.---Super eodem. 407
    XXXI.---Magistro Nicolao Misnensis et Arnaldo de Stendal Halbestatensis dioecesis canonicis.---Ejusdem argumenti cum epistola 49 libri XIII. 407
    XXXII.---Auxitano archiepiscopo.---Ut cedat oneri episcopali. 408
    XXXIII.---Super eodem. 409
    XXXIV.---Uticensi episcopo apostolicae sedis legato.---De electione episcopi Carcassonensis. 409
    XXXV.---Uticensi episcopo et abbati Cisterciensi apostolicae sedis legatis.---Ut comitatum Melgoriensem recipiant. 410
    XXXVI.---Arelatensi archiepiscopo et suffraganeis ejus.---De sententia lata contra comitem Tolosanum. 410
    XXXVII.---Eisdem.---Super eodem. 411
    [Col. 1290] XXXVIII.---Vivariensi episcopo.---Super eodem. 411
    XXXIX.---Uticensi episcopo et abbati Cisterciensi apostolicae sedis legatis.---Ne indebita pedagia exigantur 411
    XL.---Eisdem.---De sententia lata contra Roncelinum. 411
    XLI.---Capitulo ecclesiae Romanensis.---Confirmantur eis regalia dona. 411
    XLII.---Eisdem.---Confirmantur eorum statuta. 412
    XLIII.---Gneznensi archiepiscopo.---De confirmatione privilegiorum. 412
    XLIV.---Episcopo quondam Halberstatensi, et abbati de Sichem.---Scribitur ei pro archiepiscopo Gneznensi. 413
    XLV.---Abbatissae Auregniacensi.---Ne monasterium temere excommunicetur. 413
    XLVI.---Abbatissae ac conventui Auregniacensi.---Ne quid exigatur pro benedictione abbatissae, etc. 414
    XLVII.---Abbati et conventui Sancti Quintini Belvacensis.---De electione abbatis. 414
    XLVIII.---Episcopo Brixinensi, et Aquilegensi decano, et magistro Hug. canonico Ratisponensi.---De causa capituli Gurcensis. 415
    XLIX.---Abbati et conventui monasterii Cauriensis.---Recipiuntur sub protectione apostolicae sedis. 416
    L.---Sororibus de Murcedo.---Confirmatur quoddam statutum. 416
    LI.---Nobili viro Wladislao nato quondam Nobilis viri Oddonis ducis Poloniae.---Recipitur sub protectione beati Petri. 416
    LII.---Archiepiscopo Senonensi et suffraganeis ejus.---De negotio episcoporum Aurelianensis et Autissiodorensis. 417
    LIII.---Turritano archiepiscopo.---Datur episcopo Sorrano facultas cedendi. 421
    LIV.---Abbati et conventui Reomensi.---Adversus exactiones episcoporum. 421
    LV.---Abbati Theologi, et priori Cisterciensi.---De reformatione monasterio Reomensis. 421
    LVI.---Sanctae columbae Senonensis et Sancti Germani Autissiodorensis abbatibus, et decano Autissiodorensi.---Ejusdem argumenti cum epistola 54. 422
    LVII.---Toletano archiepiscopo.---Excusat quod non possit de primatia judicare. 423
    LVIII.---Illustri regi Portugaliae.---Confirmat ejus testamentum. 423
    LIX.---Sancio illustri regi Portugalensi.---Super eodem et aliis. 424
    LX.---Compostellano archiepiscopo, et Bracarensi electo, et Zamorensi episcopo.---Ut faciant observari testamentum regis. 425
    LXI.---Guidoni abbati monasterii Sancti Joannis Reomensis, ejusque fratribus tam praesentibus quam futuris regularem vitam professis in perpetumm.---De confirmatione privilegiorum. 425
    LXII.---Guidoni abbati monasterii Sancti Michaelis de Tornodoro, ejusque fratribus tam praesentibus quam futuris regularem vitam professis in perpetuum.---Super eodem. 427
    LXIII.---Electo et clero Laudunensi.---De non temere excommunicando. 429
    LXIV.---Patriarchae Jerosolymitano apostolicae sedis legato.---De excommunicatione regis Armeniae. 430
    LXV.---Patriarchae Antiocheno.---De eadem re. 431
    LXVI.---Joanni regi Jerosolymitano illustri.---Super eodem. 432
    LXVII.---Decano et conventui Casinensi.---De electione abbatis Casinensis. 432
    LXVIII.---Illustri regi Avoguiae.---Hortatur ad defensionem terrae sanctae. 433
    LXIX.---Nobili viro soldano de Alapia, ad veritatis pervenire notitiam, et in ea salubriter permanere.---Commendat ei patriarcham Antiochenum. 434
    LXX.---Petro patriarchae Antiocheno.---Ut duas praebendas creare possit in sua Ecclesia. 434
    LXXI.---Eidem.---De processionibus dandis in emphyteosin. 435
    LXXII.---Eidem.---Hortatur eum ad constantiam. 435
    LXXIII.---Nidrosiensi archiepiscopo et suffraganeis ejus.---Super dissensione de regno Norwegiae. 436
    LXXIV.---Neapolitano archiepiscopo.---Quid liceat tempore interdicti. 437
    LXXV.---Cyrino scriniario Urbis.---Ne gravetur ab aliquo ob acta rupta jussu papae. 438
    [Col. 1291] LXXVI.---Cremonensi episcopo, et Albanensi electo apostolicae sedis legato, nec non et abbati de Columba.---Ut Ferrariensi Ecclesiae idoneum pastorem praeficiant. 438
    LXXVII.---Archiepiscopo Ravennati.---Ut castrum Argentae custodiat. 439
    LXXVIII.---Albanensi electo apostolicae sedis legato.---De excommunicatione Ottonis imperatoris 439
    LXXIX.---Potestati et populo Bononiensi, spiritum consilii sanioris.---Ut relinquant partes Ottonis. 440
    LXXX.---Albanensi electo, apostolicae sedis legato.---De aedificatione castri Ferrariae. 440
    LXXXI.---Episcopo Capdaquensi, et abbati Cavensi Salernitanae dioecesis.---De electione episcopi Policastrensis. 440
    LXXXII.---Episcopo Uticensi apostolicae sedis legato, et P. de Monte Lauro Aquensi archidiacono, et magistro Thedisio nuntio nostro canonico Januensi.---De reformatione monasterii Massiliensis. 443
    LXXXIII.---Priori Sancti Hilarii de Cella, et B. Sancti Petri et magistro Stephano Gaschet Sanctae Mariae Majoris canonicis Pictavensibus.---De quodam recipiendo in canonicum. 445
    LXXXIV.---Andreae illustri regi Ungariae.---De discordia inter ecclesias Strigoniensem et Colocensem. 447
    LXXXV.---Ultrasilvano episcopo---Confirmatur electio praepositi Scibiniensis. 448
    LXXXVI.---Nobili viro Petro Anibaldi senescalco nostro.---Concedit ei dominium et regimen castri Corani. 448
    LXXXVII.---Hugoni abbati et conventui Majoris Monasterii Turonensis.---Confirmat eis monasterium Fontis Giardi. 449
    LXXXVIII.---Episcopo et decano et cantori Andegavensibus.---Super eodem. 451
    LXXXIX.---Henrico Gneznensi archiepiscopo.---De electione episcopi Poznaniensis. 451
    XC.---Episcopo Salimbriensi, et Varisiensi electo, et Theoderico canonico Constantinopolitano.---Confirmatur electio episcopi Nicomediensis. 455
    XCI.---Fratribus militiae templi de Aventino.---Confirmatur quaedam transactio. 455
    XCII.---Abbati et monachis Criptae Ferratae.---Super eodem. 456
    XCIII.---Patriarchae Gradensi, et episcopo Castellano.---De electione episcopi Durachiensis. 456
    XCIV.---Archiepiscopo Heracliensi, et decano Sanctorum Quadraginta Constantinopolitano---De abbatis Ecclesiae et Sophiae restituendis. 456
    XCV.---Ebredunensi archiepiscopo, et Uticensi apostolicae sedis legato et Regensi episcopis.---De absolutione Roncelini. 457
    XCVI.---Pisano archiepiscopo super eodem. 458
    XCVII.---Capitulo Sanctae Sophiae, ac universis praelatis conventualium ecclesiarum Constantinopolitanarum.---De electione patriarchae Constantinopolitani. 459
    XCVIII.---Episcopo Zaratoniensi et decano Thebano, et cantori Davaliensi.---Delegat inquisitionem contra episcopum Neopatrensem. 460
    XCIX.---Abbati et conventui de Flore.---Confirmatur eis Ecclesia Calabromariae. 461
    C.---Archiepiscopo et decano et cantori Cusentinis.---Super eodem. 464
    CI.---Nobili viro C. judici Turritano.---Adversus Ottonem imper. Siciliae inhiantem. 465
    CII.---Turritano et Arborensi archiepiscopis.---Quod consilium tribuant judici Calaritano. 465
    CIII---Turritano archiepiscopo.---De matrimonio ejusdem judicis. 465
    CIV.---Hierosolymitano patriarchae apostolicae sedis legato.---De causa comestabuli regni Cypri. 466
    CV.---Patriarchae Antiocheno.---De revocanda uxore O. de Impera. 466
    CVI.---Priori et fratribus Sancti Bartholomaei de Trisulto Carthusiensis ordinis tam praesentibus quam futuris eremeticam vitam professis in perpetuum.---De confirmatione privilegiorum. 467
    CVII.---Priori et fratribus Carthusiensibus.---De presbytero qui causavit aborsum. 469
    CVIII.---Universis archiepiscopis et episcopis ad quos litterae istae pervenerint.---De terminandis pacifice litibus Carthusiensium et Cisterciensium. 469
    CIX.---Charissimo in Christo filio nostro Henrico illustri Constantinopolitano imperatori.---Ut castrum de Situm restituat Templariis. 470
    CX.---Thebano capitulo.---Confirmat remissionem crusticae. 470
    CXI.---Archiepiscopo et dilectis filiis decano et T. [Col. 1292] canonico Thebanis.---Ejusdem argumenti cum epistola 155 libri XIII. 471
    CXII.---Avelonensi episcopo, et dilecto filio thesaurario et T. canonico Thebanis.---Confirmatur compositio facta inter archiepiscopum et capitulum Atheniense. 471
    CXIII.---Archipresbytero Sancti Laurentii, abbati Sancti Gemini et Sanctae Mariae Novae et Sancti Angeli de Spata, Sancti Stephani de Platea Fraianorum.---Confirmatur eis relaxatio procurationum. 472
    CXIV.---Abbati Sancti Stephani Bononiensis, et magistro Gregorio decretorum doctori Bononiae commoranti.---Ut suspendant episcopum Alexandrinum. 472
    CXV.---Nobili mulieri filiae Sanchi quondam regis Portugalensis.---Recipitur sub protectione sedis apostolicae. 473
    CXVI.---Archiepiscopo Compostellano, et Ulixbonensi et Egitaniensi episcopis.---Super eodem. 474
    CXVII.---Nobilibus mulieribus Tarasiae reginae et S. filiabus S. quondam regis Portugalensis.---Super eodem. 474
    CXVIII.---Compostellano archiepiscopo, et Zamorensi et Astoricensi episcopis.---De eodem. 475
    CXIX.---Priori et conventui Sancti Vincentii Ulixbonensis.---Confirmatur compositio facta cum episcopo Ulixbonensi. 475
    CXX.---Abbati, superiori et sacristae Allobatiae Ulixbonensis dioecesis.---Super eodem. 475
    CXXI.---Lundensis archiepiscopo et episcopo Rigensi.---De dispensatione obtenta per falsitatem. 476
    CXXII.---Caesaraugustano et Tyrasonensi episcopis, et R. Lain archidiacono Jaccensi Oscensis dioecesis.---De electione episcopi Pampilonensis. 476
    CXXIII.---Episcopo et dilectis filiis abbati Sancti Victoris et cancellario Parisiensi.---Scribitur pro monachis Vezeliacensibus. 478
    CXXIV.---Episcopo, et dilectis filiis abbati Sancti Lupi, et decano Trecensi.---Pro iisdem. 479
    CXXV.---Gebennensi episcopo, et dilectis filiis abbati de Abundantia et priori de Condamina Gebennensis dioecesis.---Committitur eis inquisitio contra archiepiscopum Bisuntinum. 479
    CXXVI.---Episcopo et dilectis filiis abbati Sancti Victoris, et magistro Roberto de Corzon canonico Parisiensi.---Scribitur pro monachis Vezeliacensibus. 481
    CXXVII.---Senonensi archiepiscopo et suffraganeis ejus.---Super eodem. 484
    CXXVIII.---Archiepiscopo Senonensi, et episcopo et dilecto filio decano Trecensi.---De negotio episcopi Aurelian. et camerarii regis. 485
    CXXIX.---Episcopo Esculano.---Ne clerici sint tabelliones. 486
    CXXX.---Albanensi electo, apostolicae sedis legato.---Ut juniores canonici cogi possint ad fortiorem gradum. 487
    CXXXI.---Illustri regi Francorum.---De libertate testandi in favorem ecclesiarum. 487
    CXXXII.---Abbati et conventui Sancti Germani de Pratis Parisiensi.---Confirmatur quaedam sententia lata pro eis. 488
    CXXXIII.---Magistro Roberto de Corzon canonico Parisiensi et conjudicibus suis.---Dantur induciae ad exsecutionem voti. 493
    CXXXIV.---Hierosolymitano patriarchae apostolicae sedis legato.---De electione archiepiscopi Nicosiensis. 494
    CXXXV.---Abbati et conventui Sancti Vedasti Atrebatensis.---Confirmatur quaedam compositio. 494
    CXXXVI.---Praeposito ecclesiae Sancti Evasii de Casali, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 495
    CXXXVII.---Capitulo Sancti Evasii de Casali.---De subjectione Ecclesiae Pacilianensis. 496
    CXXXVIII.---Episcopo et custodi Argentinensi.---Ne vulgaria judicia exerceantur a presbyteris. 502
    CXXXIX.---P. praeposito Ebredunensi subdiacono nostro.---Recipitur sub protectione B. Petri. 502
    CXL.---P. subdiacono nostro praeposito, et capitulo Ebredunensi.---De supplenda negligentia praelatorum. 503
    CXLI.---Abbati et conventui Corbeiensi.---Confirmatur quaedam sententia. 503
    CXLII.---Universis episcopis in quorum episcopatibus malefactores Corbeiensis monasterii commorantur.---Adversus malefactores monasterii Corbeiensis. 504
    CXLIII.---Abbati et conventui Sancti Maglorii Parisiensis.---Ne quid exigatur pro installatione abbatis. 504
    [Col. 1293] CXLIV.---Priori Grandimontensi.---Confirmantur quaedam statuta. 504
    CXLV.---Priori et conventui Grandimontensi.---Super reformatione ejusdem monasterii. 505
    CXLVI.---Patriarchae Alexandrino.---Consolatur captivos Christianos. 506
    CXLVII.---Patriarchae Hierosolymitano apostolicae sedis legato.---De commutatione captivorum. 507
    CXLVIII.---Universis captivis in Alexandria et Babylonia constitutis.---Super eodem. 509
    CXLIX.---Magistro et fratribus militiae Christi in Riga.---Differt erectionem episcopalis sedis. 509
    CL.---Abbati Sancti Victoris Parisiensis.---Interpretatur quoddam privilegium eidem abbati concessum. 510
    CLI.---Decano et capitulo Beati Aniani.---Quis residere censendus sit. 510
    CLII.---Abbati Sancti Salvatoris de Breda Gerundensis dioecesis, et magistris Vitali subdiacono nostro et Arnaldo canonicis Herdensibus.---Delegat correctionem monasterii S. Cucufatis. 511
    CLIII.---Electo et praeposito Colocensibus.---Confirmatur electio praepositi Cibiniensis. 513
    CLIV.---Illustri regi Castellae.---Consolatur eum in tribulatione sua, et dat indulgentias. 513
    CLV.---Senonensi archiepiscopo et suffraganeis ejus.---Super eodem. 514
    CLVI.---Illustri regi Hungariae.---De concordia inter Ecclesias Strigoniensem et Colocensem. 515
    CLVII.---Sanctae Genovefae Parisiensis et Boni Radii Cisterciensis ordinis dioecesis Autissiodorensis abbatibus, et decano Aurelianensi.---De quadam venditione infirmanda vel confirmanda. 518
    CLVIII.---Aurelianensi et Autissiodorensi episcopis et magistro W. de Viennae canonico Autissiodorensi.---Beneficiorum superfluitas damnata. 520
    CLIX.---Gebennensi episcopo.---Respondet ad ejus consulta. 520
    CLX.---Episcopo et dilectis filiis et canonicis Parmensibus.---De praebenda collationi papae reservata. 523

APPENDIX LIBRI DECIMI QUARTI.
    CLXI.---Hugoni priori et conventui Andrensi.---Ut beneficia non vacantia non promittantur. 523
    CLXII.---Eisdem.---Confirmat quamdam redemptionem reddituum ecclesiasticorum. 523
    CLXIII.---Philippo illustri regi Franciae.---De negotio comitis Tolosani. 524
    CLXIV.---Decano et capitulo capellae ducis Divionensis.---Confirmantur eis bona concessa a duce Burgundiae. 525
    CLXV.---Joanni abbati et conventui Sancti Pauli.---De confirmatione privilegiorum. 527
    APPENDIX AD LIBRUM XIV. 529
    Epistolae Innocentii in causa Brochardi de Avenis. 529

LIBER DECIMUS QUINTUS.---Pontificatus anno XV, Christi 1212.
    I.---Capitulo Lingonensi.---De revocandis possessionibus alienatis. 539
    II.---Eisdem.---De electione decani. 541
    III.---Magdeburgensi et Maguntino archiepiscopis, et eorum suffraganeis.---Contra Waldemarum intrusum Bremensem. 541
    IV.---Episcopo et capitulo Pictavensi.---Confirmatur quaedam concordia. 542
    V.---Electo et monachis Sanctae Mariae de Peroallo.---Recipiuntur sub protectione B. Petri. 544
    VI.---G. de Vallibus, magistro G. et P. de Fimiis canonicis Laudunensibus.---Quod clausula Si est ita ad omnia rescripti refertur. 544
    VII.---Colocensi electo, et Soksardiensi et de Sekudwor Cisterciensis ordinis abbatibus Quinquecclesiensis dioecesis---Dirimit litem inter episcopum Vesprimiensem et abbatem S. Martini. 545
    VIII.---Priori et fratribus de Balneolis.---Confirmat eorum bona. 548
    IX.---Episcopo Magalonensi.---Ut de terris in comitatu Melgorii cognoscat. 549
    X.---Abbati et priori Sancti Victoris. et magistro G. Cornuto canonico Parisiensi.---De corpore B. Lupi archiepiscopi Senonensis. 549
    XI.---Morimontensi et Sancti Stephani Divionensis abbatibus Lingonensis dioecesis, et Majori archidiacono Lingonensi.---Ut cognoscant de falsitate litterarum. 550
    XII.---R. de Bellovidere Camerario et S. de Berov. et S. de Burgo Guarin. canonicis Carnotensibus.---De interdicto prolato ab episcopo Aurelianensi. 550
    XIII.---Potestati Ortanensi.---Contra nobilem quemdam detinentem castra Ecclesiae. 552
    XIV.---Lundensi archiepiscopo apostolicae sedis legato.---Constituitur [Col. 1294] legatus apostolicae sedis. 552
    XV.---Toletano et Compostellano archiepiscopis.---De bello adversus Saracenos. 553
    XVI.---Petro abbati monasterii Sancti Angeli quod situm est in suburbio Pistoriensi, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 554
    XVII.---Episcopo Lingonensi, et abbati Villariensi Metensis dioecesis, magistro N. canonico Virdunensi.---De quadam praebenda Metensi. 555
    XVIII.---G. Thessalonicensi archiepiscopo ejusque successoribus canonice substituendis in perpetuum---Eum constituit primatem et legatum sedis apostolicae. 555
    XIX.---Episcopo Havelbergensi, et de Sichem et de Lapide Sancti Michaelis Cisterciensis ordinis abbatibus Alberstatenis dioecesis.---De restitutione praebendae. 558
    XX.---Maguntinensi et Magdeburgensi archiepiscopis apostolicae sedis legatis.---De conservandis beneficiis eorum qui ab Ottone recedunt. 559
    XXI---Nobili viro Gaufridi de villa Arduini principi Achaiae.---Scribitur pro canonicis ecclesiae Patracensis. 559
    XXII.---Eidem.---De possessionibus restituendis Ecclesiae Landrevillensi. 560
    XXIII.---Capitulo Piverensi.---De quadam praebenda. 561
    XXIV.---A. illustri regi Portugalensi et haeredibus ejus in perpetuum.---Recipitur sub protectione sedis apostolicae. 562
    XXV.---Nobili viro Guidoni de Polenta.---Recipitur sub protectione B. Petri. 563
    XXVI.---Thebano archiepiscopo.---De sublevanda paupertate episcopi Zaratoniensis. 564
    XXVII.---Nobili viro M. Domino de Gravia.---Ut quosdam malefactores corrigat. 564
    XXVIII.---Archiepiscopo et capitulo Thebanis.---De non recipiendis excommunicatis. 564
    XXIX.---Episcopo, decano, et cantori Davaliensibus.---Ut quisque finibus suis sit contentus. 565
    XXX.---Archiepiscopo Thessalonicensi, et electo Detniciacensi, et thesaurario Sancti Demetrii Thessalonicensi.---Delegat cognitionem de injectione manuum violenta. 565
    XXXI.---Episcopo Tavrinensi, et praeposito Sancti Gaudentii Novariensis.---Cassat Ottonis imp. sententiam in episcopum Cumanum. 566
    XXXII.---Abbati monasterii Sancti Severini, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 566
    XXXIII.---Salimbriensi episcopo.---Ut exhibeat sacramenta ecclesiastica quibusdam exemptis. 568
    XXXIV.---Decano et capitulo Sancti Macuti de Barro.---Recipiuntur sub protectione B. Petri. 568
    XXXV.---Praeposito, custodi, et scholastico Monasteriensibus.---De electione praepositi Bunnensis. 568
    XXXVI.---Archidiacono Papiensi.---Ne judices ab Ottone dati procedant. 569
    XXXVII.---Abbati de Nonantula Mutinensis dioecesis.---Confirmat reservationem vacaturae praebendae. 569
    XXXVIII.---Episcopo et capitulo Xanctonensibus.---De quadam praebenda Xanctonensi. 570
    XXXIX.---Archiepiscopo Senonensi.---Scribitur pro episcopis Aurelianensi et Autissiodorensi. 570
    XL.---Philippo illustri regi Francorum.---Ejusdem argumenti cum superiore. 571
    XLI.---Archidiacono, succentori et magistro R. de Remis canonicis parisiensibus.---De jure patronatus Ecclesiae de Sanctis. 574
    XLII.---Thessalonicensi archiepiscopo.---Dimitriacensis electus absolvitur a vinculo. 575
    XLIII.---Capitulo Panormitano.---De electione episcopi. 575
    XLIV.---Atheniensi et Thebano archiepiscopis, et decano de Thebis.---Ut ablata restituantur Ecclesiae Motoniensi. 576
    XLV.---Bituricensi archiepiscopo.---Adversus episcopum Burdegalensem. 576
    XLVI.---Episcopo Mothoniensi.---De residentia canonicorum. 578
    XLVII.---Archiepiscopo Patracensi, et episcopo Amiclensi.---Adversus decanum Mothoniensem. 579
    XLVIII.---Archiepiscopo et B. archidiacono, P. cantori Thessalonicensibus.---De causa Ecclesiae Calidoniensis. 579
    XLIX.---Archiepiscopo Arelatensi, et Sancti Aegidii et Psalmodii abbatibus Nemausensis dioecesis.---De electione [Col. 1295] abbatis Sancti Victoris Massiliensis. 580
    L.---Philippensi archiepiscopo.---De revocandis alienationibus. 581
    LI.---Balduino archidiacono Thessalonicensi.---Ei confirmat archidiaconatum. 582
    LII.---Radulpho Thesaurario Citrensi.---Ei confirmat thesaurariam. 582
    LIII.---Archiepiscopo Thebano et Davaliensi episcopo, et decano Davaliensi.---Ut abbates Graeci obediant archiepiscopo Corinthiensi. 582
    LIV.---Clero et populo Nazarocensi.---Ut obediant episcopo Sidoniensi. 582
    LV.---Joan. episcopo Mothoniensi, ejusque successoribus canonice substituendis in perpetuum.---Recipitur sub protectione sedis apostolicae. 583
    LVI.---Willelmo Philippensi archiepiscopo, ejusque successoribus canonice substituendis in perpetuum.---Recipitur sub protectione sedis apostolicae. 584
    LVII.---Arnulfo Sarrensi archiepiscopo, ejusque successoribus canonice substituendis in perpetuum.---Recipitur sub protectione sedis apostolicae. 585
    LVIII.---Gualtero Corinthiensi archiepiscopo, ejusque successoribus canonice substituendis in perpetuum.---Recipitur sub protectione sedis apostolicae. 586
    LIX.---Jacobo archidiacono Corinthiensi.---Confirmat ei archidiaconatum. 587
    LX.---Thebano archiepiscopo et Zaratoniensi et Davaliensi episcopis.---Committitur eis quaedam causa. 588
    LXI.---Archiepiscopo Patracensi et Amiclensi episcopo.---Ut suffraganei Corinthienses obediant suo archiepiscopo. 588
    LXII.---Capitulo Corinthiensi.---Ut obediant archiepiscopo suo. 588
    LXIII.---Episcopo de Jacintho.---Ut obediat eidem archiepiscopo. 589
    LXIV.---Episcopo Cephaloniae.---Super eodem. 589
    LXV.---Nobili viro Gaufrido de Villa Arduini.---Ut restituat bona Ecclesiae Corinthiensi. 590
    LXVI.---Nobili viro O. de Rocca.---De eodem. 590
    LXVII.---Sanctae Mariae in Regula et Sancti Pauli abbatibus et praeposito Imolensi.---Judices saeculares non posse cognoscere de decimis. 590
    LXVIII.---Abbati et fratribus Sanctae Mariae de Parvo Ponte Brundusin. Praemonstratensis ordinis.---Confirmat donationem eis factam. 591
    LXIX.---Thessalonicensi et Philippensi archiepiscopis, et episcopo Sithoniensi.---Scribitur pro episcopo Cardicensi. 591
    LXX.---Abbati et fratribus de Locedio.---Restituitur eis quaedam possessio. 594
    LXXI.---Nobili viro Gaufrido de Villa Arduini principi Achaiae.---Ejusdem argumenti cum epistola 69. 595
    LXXII---Archiepiscopo Larisseno.---Ecclesia Dimitriac. commendatur episcopo Cardicensi. 596
    LXXIII.---Archiepiscopo Larisseno, et episcopo Sithoniensi et archidiacono Termopilensi.---Adversus archiepiscopum Patracensem. 596
    LXXIV.---Illustri Constantinopolitano imperatori.---Ne foveat excommunicatos. 596
    LXXV.---Archiepiscopo Thessalonicensi, et Cardicensi et Sithoniensi episcopis.---De restituendis abbatiis et aliis. 597
    LXXVI.---Cardicensi et Sithoniensi episcopis et archidiacono Davaliensi.---De libertate testandi in favorem Ecclesiarum. 597
    LXXVII.---Archiepiscopo Thebano, et Davaliensi et Zaratoniensi episcopis.---De thesauro Ecclesiae Corinthiensis. 598
    LXXVIII.---Episcopo, decano et archidiacono Davaliensibus.---Ut de pecunia episcopo credita cognoscant. 598
    LXXIX.---Amatae abbatissae monasterii Sanctae Mariae et Sanctorum Matthaei apostoli et Antonii in loco qui dicitur Fonsadlumum in Esculana dioecesi constituti, ejusque sororibus tam praesentibus quam futuris regularem vitam professis in perpetuum.---De confirmatione privilegiorum. 599
    LXXX.---Thessalonicensi et Philippensi archiepiscopis, et episcopo Sithoniensi.---Ejusdem argumenti cum epistola 69. 600
    LXXXI.---Abbati Sancti Pauli.---De divisione parochiarum. 600
    LXXXII.---Helenensi episcopo.---De negotio jurandi de Osca et sociorum. 601
    LXXXIII.---Episcopo, et abbati Sancti Victoris, et cancellario Parisiensi.---Scribitur pro comite Nivernensi. 602
    [Col. 1296] LXXXIV.---Episcopo Ariminensi---Statuta Othonis decernuntur irrita. 603
    LXXXV.---Eidem.---Ejusdem argumenti cum superiore. 603
    LXXXVI.---Priori et capitulo Dominici Sepulcri Jerosolymitani.---Confirmatur quaedam compositio. 603
    LXXXVII.---Decano, thesaurario, et magistro scholarum Nivernensibus.---De procuratione quae debetur pro visitatione. 605
    LXXXVIII.---Bituricensi archiepiscopo.---De congrua portione presbyterorum parochialium. 606
    LXXXIX.---Abbati de Maceneira Visiensis dioecesis, cantori et P. Roderici canonico Colimbriensibus.---De remotione abbatis. 607
    XC.---Massiliensi episcopo.---De negotio Durandi de Osca et sociorum. 607
    XCI.---Durando de Osca et Durando de Naiaco.---Super eodem. 607
    XCII.---Illustri regi Aragonensi.---De eodem. 608
    XCIII.---Narbonensi archiepiscopo et episcopo Uticensi apostolicae sedis legatis.---Super eodem. 608
    XCIV.---Januensi archiepiscopo et suffraganeis ejus.---Super eodem. 608
    XCV.---Sancti Martini Canonicensis [leg. Canigonen.] et Sanctae Mariae Electensis abbatibus, et W. decano in Confluenti, Narbonensis et Helenensis dioecesum.---De decimis tribuendis hospitali. 609
    XCVI.---Durando de Osca, et Durando de Naiaco, Guillelmo Sancti Antonini, Jo. Narbonensi, et B. Biterrensi, et aliis pauperibus Catholicis.---Recipiuntur sub protectione sedis apostolicae. 609
    XCVII.---Episcopo et capitulo Petragoricensi.---Ut J. de Veteri Morolio in canonicum recipiant. 609
    XCVIII.---Landon. Collis de Medio et G. filio ejus.---Profertur sententia pro eis. 610
    XCIX.---Nobilibus viris R. et A. de Canosa.---Ut monasterium S. Angeli restituatur Cruciferis. 612
    C.---Archiepiscopo Atheniensi.---De non temere excommunicando. 612
    CI.---Eidem.---Ut ducere possit eam quam prius cognovit per adulterium. 613
    CII.---Raimundo Uticensi episcopo et Narbonensi electo apostolicae sedis legatis.---De negotio comitis Tolosani. 613
    CIII.---Militibus et populo castri Melgorii.---Hortatur eos ad obedientiam. 614
    CIV.---Mariae illustri reginae Aragonensi et hominibus Montispessulani.---De dominio Montispessulani. 615
    CV.---Archiepiscopo Tarantasiensi, et episcopo Gebennensi, et abbati Sancti Mauritii de Cablasio.---De pravis moribus monachorum Montis Jovis. 615
    CVI.---Philippo illustri regi Francorum.---De divertio Philippi regis. 617
    CVII.---Fratri Guarino.---Super eodem. 618
    CVIII.---Philippo illustri regi Francorum.---De negotio episcoporum Aurelianensis et Autissiodorensis. 619
    CIX.---Autissiodorensi et Aurelianensi episcopis.---Super eodem. 620
    CX.---Baiocensi et Constantiensi episcopis, et abbati de Persenia.---De removendis episcopo et priore Ecclesiae Sagiensis. 620
    CXI.---Bernardo abbati monasterii Sancti Petri Psalmodiensis, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 620
    CXII.---Episcopo, et abbati Sancti Joannis, et archidiacono Parmensibus.---De electione archiepiscopi Mediolanensis. 622
    CXIII.---Archiepiscopis et episcopis per regnum Franciae constitutis.---De concubinariis absolvendis. 623
    CXIV.---Nobili viro Jacobo consobrino et mareschalco nostro.---Conceditur ei in feudum quoddam castrum Ecclesiae Romanae. 624
    CXV.---Episcopo Murano.---Scribitur adversus episcopum Melfiensem. 625
    CXVI.---Lugdunensi archiepiscopo.---Nemo cogi debet invitus ad monachatum. 627
    CXVII.---G. abbati monasterii Sancti Angeli de Plano Firmanae dioecesis.---Eum restituit suae abbatiae. 628
    CXVIII.---Lingunensi episcopo.---Respondetur ad ejus consulta. 630
    CXIX.---Decano, et magistro Henrico canonico Trecensibus, et thesaurario Villae Mauri Trecensis dioecesis.---Adversus monachos S. Germani Autissiodorensis. 631
    CXX.---Abbati Sancti Cosmae de Vicovario, ejusque [Col. 1297] fratribus tam praesentibus quam futuris regularem vitam professis in perpetuum.---Recipiuntur sub protectione sedis apostolicae. 633
    CXXI.---Glasguensi et Brechinensi episcopis.---De electione episcopi Dunkeldensis. 634
    CXXII.---Populo Mediolanensi, spiritum consilii sanioris.---Adversus Ottonem imperatorem. 635
    CXXIII.---Trecensi episcopo, et abbati Clarevallensi Cisterciensis ordinis Lingonensis dioecesis, et magistro Henrico canonico Trecensi.---De negotio episcoporum Aurelianensis et Autissiodorensis. 635
    CXXIV.---Atrebatensi episcopo.---Ejusdem argumenti cum epistola 63 libri XIV. 636
    CXXV.---Nobili viro W. militi de Tigne.---De jure patronatus. 637
    CXXVI.---Bituricensi archiepiscopo.---De jurisdictione ecclesiastica burgi Dolensis. 639
    CXXVII.---Archiepiscopo Bituricensi, et episcopo Lemovicensi, et abbati Dalonensi Cisterciensis ordinis Lemovicensis dioecesis.---De electione abbatis Tutellensis. 643
    CXXVIII.---Angelo abbati et conventui Sancti Alexii de Urbe.---Confirmat illis vineas montis Aventini. 643
    CXXIX.---Magistro et fratribus militiae Templi.---De violenta manuum injectione in clericos. 643
    CXXX.---Bituricensi archiepiscopo.---Adversus archiepiscopum Burdegalensem. 644
    CXXXI.---Fratribus Jerosolymitani hospitalis et militiae Templi in Remensi dioecesi constitutis.---Ne interdictos vel excommunicatos tradant sepulturae 645
    CXXXII.---Rodulpho presbytero.---Dantur ei monita. 645
    CXXXIII.---Fratribus Hierosolymitani hospitalis in Hibernia constitutis. 646
    CXXXIV.---Joanni Redostonensi episcopo.---De Graeco episcopo ad Ecclesiae unitatem reverso. 647
    CXXXV.---Eidem.---Ut Graecos hortetur ad unitatem Ecclesiae. 647
    CXXXVI.---Boianensi episcopo.---De quodam instrumento corroso. 647
    CXXXVII.---Bernardo primo et fratribus ejus.---Forma religionis quam tenent describitur. 648
    CXXXVIII.---Populo Alexandrino, spiritum consilii sanioris.---Ut ab Ottone imperatore recedant. 650
    CXXXIX.---Cremonensi episcopo apostolicae sedis legato.---Confirmat depositionem episcopi Vicentini. 650
    CXL.---Episcopo Aurasicensi.---Delegat causam matrimonii mulieris bigamae. 651
    CXLI.---Norwicensi in Hibernia commoranti, Cluanfertensi et Enactunensi episcopis.---Adversus episcopum Waterfordensem. 652
    CXLII.---Cremonensi et Vercellensi episcopis apostolicae sedis legatis, et Reginensi electo.---Ut Brixiensis episcopus ad cessionem cogatur. 656
    CXLIII.---Abbati monasterii Sanctae Mariae Dolensis, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 657
    CXLIV.---Trecensi et Meldensi episcopis, et abbati Latiniacensi Parisiensis dioecesis.---Confirmatur sententia lata contra Gaufridum priorem de Charitate. 662
    CXLV.---Astoricensi episcopo et Palentinensi electo.---Ut partibus assignent terminum competentem. 667
    CXLVI.---Episcopo Cremonensi.---De negotio Bernardi primi et sociorum. 668
    CXLVII.---Universis abbatibus in generali Cisterciensi capitulo constitutis.---De libera praedicatione verbi Dei in Prussia. 668
    CXLVIII.---Nobilibus viris ducibus Poloniae et Pomeraniae.---De eadem re. 670
    CXLIX.---Cameracensi episcopo.---De decimis Ecclesiae constituendis. 670
    CL.---Episcopo et decano et cantori Atrebatensibus.---Causae cognitionem ad eos remittit. 671
    CLI.---Praeposito Sancti Laurentii Laudensis et I. et A. canonicis de Cavennacho dioecesis Laudensis.---Ut excommunicationis sententiae mandentur exsecutioni. 672
    CLII.---Priori et conventui Lateranensi.---De limitibus Ecclesiae Lateranensis. 673
    CLIII.---Magistro Maximo notario nostro.---Ut possit absolvere excommunicatos. 674
    CLIV.---Universo clero Constantinopolitano.---Ut pareant notario legato apostolico. 674
    CLV.---Illustri Constantinopolitano imperatori.---Ei commendat eumdem notarium. 675
    [Col. 1298] CLVI.---Magistro Maximo notario nostro.---De electione patriarchae Constantinopolitani. 675
    CLVII.---Abbati et conventui monasterii Sancti Michaelis Clusini.---Confirmatur quaedam unio. 682
    CLVIII.---Rainerio militi de Vico.---Remittitur ei infamia. 684
    CLIX.---Episcopo et P. et A. archidiaconis Auriensibus.---Eis committitur quaedam causa. 684
    CLX.---Abbati de Tilieto.---Albiganenses reverentiam exhibeant archiepiscopo Januensi. 687
    CLXI.---Xantonensi episcopo, et priori Sulbisiensi Xantonensis dioecesis.---De ordinanda ecclesia Sulbisiensi. 687
    CLXII.---Episcopo et capitulo Tripolitanis.---Respondet ad eorum consulta. 688
    CLXIII.---Eisdem.---De stato numero canonicorum. 688
    CLXIV.---Sidoniensi et Acconensi episcopis, et thesaurario Acconensi.---De eadem re. 689
    CLXV.---Leonardo presbytero de Sancto Elia et fratribus ejus.---Confirmat immunitatem. 689
    CLXVI.---Archiepiscopo et capitulo Bisuntinensibus.---Respondet ad eorum consulta. 690
    CLXVII.---Nobili viro Simoni de Monteforti comiti Leicestriae et vicecomiti Biterrensi.---Ut P. Marcum cancellariae suae praeficere possit. 690
    CLXVIII.---Narbonensi archiepiscopo et episcopo Uticensi apostolicae sedis legatis.---Commendat eis eumdem Marcum. 691
    CLXIX.---Universis praelatis Ecclesiarum Ecclesiae Romanae censualium per Narbonensem, Arelatensem, Aquensem, et Ebredunensem provincias, et Albiensem, Rutenensem, Caturcensem, et Agennensem dioeceses constitutis.---De eadem re. 692
    CLXX.---Narbonensi archiepiscopo apostolicae sedis legato et suffraganeis ejus.---Super eodem. 692
    CLXXI.---Nobili viro Simoni de Monteforti comiti Leicestriae, vicecomiti Biterrensi.---Accipit munus ejus. 693
    CLXXII.---Totius provinciae et Montispessulani, Sancti Aegidii, et Arelatensis domorum militiae Templi magistris.---Ut pecuniam apostolicam tradant thesaurario templi Paris. 693
    CLXXIII.---Magalonensi episcopo.---De comitatu Melgoril. 693
    CLXXIV.---Raymundo et Heliae de Caturcio.---Ejusdem argumenti cum epistola 171 sup. 694
    CLXXV.---Magistro Petro Marco subdiacono nostro.---Super eodem. 694
    CLXXVI.---Narbonensi archiepiscopo et episcopo Uticensi apostolicae sedis legatis.---De censu Simonis de Monteforti. 694
    CLXXVII.---Episcopo Gebennensi.---Eum transfert ad Ecclesiam Ebredunensem. 694
    CLXXVIII.---Gebennensi episcopo in archiepiscopum Ebredunensem electo.---De stato numero canonicorum. 695
    CLXXIX.---Capitulo, clero et populo Trojanis.---De electione episcopi Trojani. 696
    CLXXX.---Clero et populo Foietanis.---Super eodem. 696
    CLXXXI.---Patriarchae Antiocheno.---De querelis adversus eum excitatis. 697
    Indicitur supplicatio generalis. 698
    CLXXXII.---Domino papae.---De bello Saracenico in Hispania. 699
    CLXXXIII.---Illustri regi Castellae.---Respondet epistolae superiori. 703
    CLXXXIV.---Episcopo Beliacensi---Respondet ad ejus consulta. 704
    CLXXXV.---Patriarchae Jerosolymitano apostolicae sedis legato.---Quod indulgentia sit stricto modo accipienda. 706
    CLXXXVI.---Episcopo Pictavensi.---Eum hortatur ad emendationem. 707
    CLXXXVII.---Conrado Metensi episcopo, imperialis, aulae cancellario.---Conceduntur sibi plura privilegia. 709
    CLXXXVIII.---Nobilibus viris Viviano, Gaillardo, et aliis dominis Scuriensis castri.---Eis concedit multa privilegia. 709
    CLXXXIX.---Consulibus et populo Mediolanensibus, spiritum consilii sanioris.---Redarguuntur de quibusdam excessibus. 710
    CXC.---Episcopo Parmensi.---Dispensat super cognatione. 715
    CXCI.---Episcopo Gebennensi, et Viennensi sacristae.---Respondet ad eorum consulta. 715
    [Col. 1299] CXCII.---Episcopo et abbati Sancti Vedasti Atrebatensis, et magistro H. de Atrebato canonico Atrebatensi.---Confirmatur quaedam sententia. 717
    CXCIII.---Pruliacensi Cisterciensis ordinis et Sanctae Columbae et Sancti Satyri abbatibus Senonensis et Bituricensis dioecesum.---Ejusdem argumenti cum epistola 144. 718
    CXCIV.---Nobili mulieri Mathildae, quondam uxori Philippi, comitis Flandrensis.---Jus patronatus concedit, praebendarum collationem negat. 722
    CXCV.---Episcopo Tervisino.---Ei concedit administrationem temporalium 723
    CXCVI.---Abbati Sancti Remigii, H. archidiacono et magistro G. canonico Remensibus.---De electione episcopi Virdunensis. 723
    CXCVII.---Magistro Maximo notario nostro, et Venturae thesaurario Veronensi, subdiaconis nostris, et primicerio Gradensi.---De negotio episcopi Tervisini. 726
    CXCVIII.---Pistoriensi episcopo.---Confirmat consuetudinem quamdam Ecclesiae Pisanae. 728
    CXCIX.---Episcopo Meldensi, Sancti Pharonis Meldensis et de Latiniaco Parisiensis dioecesum abbatibus.---Adversus fraudem Crucesignatorum. 729
    CC.---Archidiacono Grandensi, et archipresbytero Capitis Ageris Clugiensis dioecesis.---Ei confirmatur plebanatus de Rivoalto. 730
    CCI.---Abbati Sancti Felicis et archipresbytero Capitis Ageris Torcellanae et Clugiensis dioecesum.---Similis argumenti. 730
    CCII.---Morinensi episcopo.---Adversus eos qui abutuntur privilegio clericali. 731
    CCIII.---Abbati et priori Cisterciensibus, et decano capellae ducis Divionensis, Cabilonensis et Lingonensis dioecesum.---Scribitur pro decano Divionensi. 732
    CCIV.---Illustri regi Cypri.---De electione episcopi Nicosiensis. 733
    CCV.---Episcopo et priori Sancti Petri et archidiacono Matisconensibus.---Scribitur pro decano Divionensi. 734
    CCVI.---Capitulo Nicosiensi.---Ejusdem argumenti cum epistola 204. 734
    CCVII.---Patriarchae et capitulo, Antiochenis.---Ne quid exigatur pro confirmatione electionis. 735
    CCVIII.---Illustri regi Cypri.---Ut a Christianorum oppugnatione desistat. 736
    CCIX.---Magistro et fratribus militiae Templi.---De eadem re. 737
    CCX.---Patriarchae Jerosolymitano apostolicae sedis legato et suffraganeis ejus.---Ut populos in regis fide confirment. 738
    CCXI.---Illustri regi Jerosolymitano.---Hortatur eum ad defensionem terrae sanctae. 738
    CCXII.---Archiepiscopo Narbonensi apostolicae sedis legato, et episcopo Regensi, et magistro Thedisio canonico Januensi.---De reconciliatione comitis Tolosani. 739
    CCXIII.---Nobili viro Simoni comiti Montisfortis.---Ut restituat ablata vassallis regis Aragonum. 741
    CCXIV.---Nobili viro Simoni comiti Montisfortis.---Ut regi Aragonum faciat homagium de civitate Carcassonensi. 743
    CCXV.---Archiepiscopo Narbonensi apostolicae sedis legato.---Commendatur ei negotium fidei adversus Saracenos. 744
    CCXVI.---Magistris Lamberto et Jacobo de Lauduno et Jacobo de Maideires canonicis Virdunensibus.---De portione congrua presbyterorum parochialium. 745
    CCXVII.---Bertholdo archidiacono et Arnulfo et Auberto canonicis Metensibus.---Ejusdem argumenti. 746
    CCXVIII.---Episcopo Glascuensi.---De clericis promotis ab episcopis non suis. 746
    CCXIX.---Nobili viro comiti Tripolitano.---De electione abbatis Sancti Pauli Antiocheni. 747
    CCXX.---N. abbati et conventui Saxivivi.---Confirmat quoddam arbitrium. 747
    CCXXI.---Mariae illustri reginae Aragonum.---De causa divortii. 749
    CCXXII.---Litterae ad dominum papam missae per Petrum Bermundi dominum de Andusia.---De negotio comitis Tolosani. 754
    CCXXIII.---Vercellensi episcopo apostolicae sedis legato, et archidiacono Pergamensi.---Adversus quemdam falsis litteris utentem. 755
    CCXXIV.---Andreae illustri regi Hungariae.---Dantur ei induciae ad solvendum votum. 757
    CCXXV.---Eidem.---De negotio episcopi Bambergensis. 757
    [Col. 1300] CCXXVI.---Maguntinensi archiepiscopo apostolicae sedis legato.---Ei dat certa mandata. 757
    CCXXVII.---Episcopo et decano et cantori Parisiensibus.---De relaxando interdicto capellae regiae. 758
    CCXXVIII.---Sancti Joannis Angeliacensis et Sancti Florentii Salmuriensis abbatibus Xantonensis et Andegavensis dioecesum, et magistro Stephano decano Sancti Hilarii Pictavensis.---Varia litis implicitae capita decidit. 758
    CCXXIX.---Capitulo Beati Martini Turonensis.---De immunitate monasterii Bellimontis. 764
    CCXXX.---Senonensi, Rotomagensi, Turonensi, et Burdegalensi archiepiscopis, et eorum suffraganeis.---Scribitur pro monasterio Vindocinensi. 766
    CCXXXI.---Abbati monasterii Sanctae Mariae Silvae Majoris, ejusque fratribus tam praesentibus quam futuris regularem vitam professis in perpetuum.---De confirmatione privilegiorum. 767
    CCXXXII.---Abbati Anianensi.---De relevanda paupertate monasterii, 770
    CCXXXIII.---Cantuariensi archiepiscopo S. R. E. cardinali et coepiscopis suis cum ipso pariter exsulantibus.---Eos consolatur in afflictione. 771
    CCXXXIV.---Joanni illustri regi Angliae, spiritum consilii sanioris.---De negotio archiepiscopi Cantuariensis. 772
    Pacis et reconciliationis leges. 774
    CCXXXV.---Capitulo Melphiensi.---Ut alium episcopum eligant. 777
    CCXXXVI.---Stephano Cantuariensi archiepiscopo, S. R. E. cardinali, Willelmo Londoniensi, Eustachio Eliensi. Aigidio Herefordensi et Huberto Lincolniensi episcopis---Pacta iniqua denuntiat irrita, 780
    CCXXXVII.---Eisdem.---De negotio archiepiscopi Cantuariensis. 780
    CCXXXVIII.---Eisdem.---Super eodem. 781
    CCXXXIX.---Eisdem.---Super eodem. 781
    CCXL.---Episcopo Magalonensi.---De erigendis novis parochiis. 782

LIBER DECIMUS SEXTUS.---Pontificatus anno XVI, Christi 1213.
    I.---Zamorensi et Portugalensi episcopis, et magistro Florentio archidiacono Zamorensi.---De limitatione episcopatuum Egitan et Colimbriensis. 782
    II.---Regi Armeniae.---Eum redarguit de quibusdam excessibus. 784
    III.---Remensi archiepiscopo et suffraganeis ejus.---De coercenda jurandi temeritate. 786
    IV.---Episcopo Florentinensi, et priori Camaldulensi et magistro B. plebano castri Florentini.---De electione praepositi Aretini. 787
    V.---Archiepiscopo Burdegalensi, et episcopo Agennensi, et abbati Clariacensi Agennensis dioecesis.---Adversus archiepiscopum Auxitanum. 789
    VI.---Universis abbatibus et prioribus Cluniacensis ordinis ad generale capitulum convenientibus.---Hortatur eos ad meliorem frugem. 791
    VII.---Patriarchae Hierosolymitano apostolicae sedis legato.---De causa regis Armeniae. 792
    VIII.---Episcopo Liciensi, et priori Sanctae Mariae Roccae Maturae Hydruntinensis.---De quodam monacho recipiendo. 793
    IX.---Capitulo Suessionensi.---De redemptione decimarum. 793
    X.---Lundensi archiepiscopo apostolicae sedis legato---Adversus quemdam falsum legatum. 794
    XI.---Veglensi episcopo.---De modo procurationis episcopalis. 794
    XII.---Decano Sancti Hilarii, et Sancti Petri et Sancti Hilarii subdecanis Pictaviensibus.---Adversus episcopum Pictaviensem. 795
    XIII.---Priori Sanctae Radegundis Pictaviensis---Eum fovet in causa sua. 798
    XIV.---Episcopo Heredefordensi.---Ne beneficia dentur eis qui sunt sufficienter beneficiati. 800
    XV.---Episcopo Cremonensi apostolicae sedis legato.---Ecclesia Vicentina committitur electo Reginensi. 800
    XVI.---Electo Reginensi et priori Sancti Georgii in Bradia Veronensis dioecesis, et Venturae subdiacono nostro canonico Veronensi.---De correctione monasterii de Vangaditia. 801
    XVII.---Archiepiscopo Senonensi, et episcopo Nivernensi, et decano Sereberiensi docenti Parisius sacram paginam.---De quodam canonico Lingonensi suspecto de haeresi. 801
    XVIII.---Episcopo Argentinensi, et abbati de Bongarten et priori de Salem Argentinensis et Constantiensis dioecesum.---De electione abbatissae Buchaugiensis. 803
    [Col. 1301] XIX.---Patriarchae Gradensi, et episcopo Castellano.---Adversus episcopum Tervisinum. 804
    XX.---Archipresbytero de Gravalona Novariensis dioecesis.---De interdicti sententia relaxanda. 807
    XXI.---Archiepiscopo Salzeburgensi, et Salzeburgensi et de Rerththersgadme Salzeburgensis dioecesis praepositis.---Eis committitur quaedam causa. 807
    XXII.---Nobili viro comiti Nivernensi, spiritum consilii sanioris.---De causa monasterii Vezeliacensis cum comite Nivernensi. 810
    XXIII.---Archiepiscopo et abbati Sancti Pauli Narbonensis, et priori Fontisfrigidi, Narbonensis dioecesis.---Adversus homines Montispessulani. 811
    XXIV.---Marbacensi et de Salem abbatibus Basiliensis et Constantiensis dioecesum, et H. cellerario Basiliensi.---Quod spoliatus restituendus est ante judicium. 812
    XXV.---Abbati et conventui Vindocinensibus.---Laudat reformationis propositum. 814
    XXVI.---Sleswicensi episcopo.---Rescribit ad ejus consulta. 815
    XXVII.---Episcopo et capitulo Massiliensi.---Ut mandatario apostolico assignent praebendam. 816
    XXVIII.---Universis Christi fidelibus per Maguntinensem provinciam constitutis.---De negotio Terrae Sanctae. 817
    XXIX.---De Salem et P. quondam de Novocastro abbatibus, et decano Spirensi, et praeposito Augustensi, exsecutoribus.---Super eodem. 822
    XXX.---Archiepiscopo et episcopis, abbatibus prioribus per Viennensem provinciam constitutis.---Indictio concilii generalis. 823
    XXXI.---Archiepiscopis, episcopis, abbatibus, prioribus, caeterisque clericis per regnum Franciae constitutis.---Super eodem. 827
    XXXII.---Roberto tituli Sancti Stephani in Coelio Monte presbytero cardinali apostolicae sedis legato.---Super eodem. 827
    XXXIII.---Illustri regi Francorum.---Ei commendat legatum apostolicum. 827
    XXXIV.---Patriarchae Alexandrino.---Consolatur eum et invitat ad concilium. 828
    XXXV.---Duci et populo Venetorum.---De negotio Terrae Sanctae. 830
    XXXVI.---Alberto Jerosolymitano patriarchae apostolicae sedis legato.---De negotio Terrae Sanctae, et ut accedat ad concilium generale. 830
    XXXVII.---Nobili viro Saphildino soldano Damasci et Babyloniae, timorem divini nominis et amorem.---Ejusdem fere argumenti cum superiore. 831
    XXXVIII.---Abbati de Bazaco Xantonensis dioecesis, et Eliae de Graecia Engolismensi canonico.---De collatione praebendarum. 832

DE NEGOTIO COMITUM TOLOSAE, CONVENARUM FUXI ET GASTONIS BE BEARNO.
    XXXIX.---De negotio comitis Tolosani. 833
    XL.---De eadem re. 835
    XLI.---Super eodem. 836
    XLII.---Epistola praelatorum qui fuerunt in concilio apud Vaurum, ad Innocentium. 839
    XLIII.---Ut abstineant a defensione haereticorum. 842
    XLIV.---Ut deleat reliquias haereticorum. 843
    XLV.---De negotio comitis Tolosani. 844
    XLVI.---De absolutione comitis Tolosani. 844
    XLVII.---De juramento comitis Tolosani. 845
    Consulum Tolosae juramentum. 846
    Professio comitis Fuxensis. 847
    Professio comitis Convenarum. 848
    Professio Gastonis de Bearno. 848
    XLVIII---Illustri regi Aragonensi.---Suadetur ut faveat haereticis. 849
    XLIX.---De Refloriis et de Palmi abbatibus, et priori de Refloriis, Bracarensis et Tudensis dioecesum.---De sepeliendo excommunicato qui poenitentiae signa dederat. 852
    L.---Archiepiscopo Maguntinensi apostolicae sedis legato.---De negotio episcopi Herbipolensis. 853
    LI.---Novariensi capitulo.---De electione episcopi Novariensis. 854
    LII.---De Spina et de Ursaria abbatibus Placentinensis et Auriensis dioecesum.---De absolutione regis Portugaliae. 853
    LIII.---Abbati de Carraria Paduanae dioecesis, et archipresbytero Paduano.---Adversus impetrantem rescriptum per obreptionem. 856
    LIV.---Electo et capitulo Laudunensibus.---Ut fructus praebendae conferant consanguineo papae. 857
    LV.---Nobili viro Raimundo Pelet---De comitatu [Col. 1302] Melgorii. 857
    LVI.---Archiepiscopo Remensi.---De relaxanda sententia excommunicationis. 857
    LVII.---Archidiacono praeposito, et H. de Novavilla canonico Ambianensibus.---De absolutione Majoris et Juratorum Laudunensium. 858
    LVIII.---Capitulo Alexandrino.---Confirmat sententiam legatorum. 859
    LIX.---Engolismensi episcopo.---Ut pauperi diacono beneficium assignet. 860
    LX.---Decano et capitulo Eboracensibus.---Ejusdem argumenti cum epistola 54. 860
    LXI.---Abbati et conventui Nonantulanis.---De confirmatione privilegiorum. 861
    LXII.---Waradiensi et Nitriensi episcopis, et abbati de Egris Cenadiensis dioecesis.---Ut dirimant controversiam super decimis. 865
    LXIII.---Episcopo Lingonensi, et abbati Morimundensi Lingonensis dioecesis.---Canonica purgatio indicitur archiepiscopo Bisuntino. 866
    LXIV.---Abbati Sancti Florentii Salmuriensis.---De primatia Bituricensi. 866
    LXV.---Episcopis per Burdegalensem provinciam constitutis.---De eadem re. 867
    LXVI.---Abbati de Mellio Pataviensis dioecesis et praeposito Sanctae Crucis Augustensis.---De institutione episcopatus in insula Chiemensi. 868
    LXVII.---Praeposito et fratribus Montis Jovis.---Confirmatur eis domus Vallis Suisionis. 869
    LXVIII.---Praeposito et capitulo Gurcensibus.---Confirmat quamdam permutationem. 869
    LXIX.---Conrado episcopo quondam Halverstadensi et abbati de Sichem, et praeposito de Hildeburgeroden Halverstadensis dioecesis.---De concessione praebendae. 870
    LXX.---Abbati de Piguavia Mersburgensis dioecesis, et praeposito Magdeburgensi.---Adversus episcopum Hildeshemensem. 871
    LXXI.---Eisdem.---Adversus episcopum Halberstatensem. 872
    LXXII.---Praeposito et capitulo Brivatensibus.---Decidit litem quam ipsi habebant cum episcopo Claromontensi. 873
    LXXIII.---Praeposito et capitulo ecclesiae Sancti Juliani Brivatensis tam praesentibus quam futuris in perpetuum.---De confirmatione privilegiorum. 874
    LXXIV.---St. magistro scholarum Brivatensi.---Dispensat super defectu natalium. 875
    LXXV.---Archiepiscopo et capitulo Compostellanis.---De collatione praebendae. 875
    LXXVI.---Litterae regis Angliae.---Approbat conditiones absolutionis. 876
    LXXVII.---Litterae regis Angliae.---Super eodem. 878
    LXXVIII.---Litterae regis Angliae ad dominum papam.---Super eodem. 881
    LXXIX.---Illustri regi Angliae.---Respondet epistolae superiori. 881
    LXXX.---Archiepiscopo et episcopis, abbatibus, prioribus et aliis ecclesiarum praelatis per Angliam constitutis.---De eadem re, et de legatione episcopi Tusculani. 882
    LXXXI.---Cantuariensi archiepiscopo S. R. E. cardinali et coepiscopis suis.---De eadem re. 883
    LXXXII.---Comitibus, baronibus, aliisque magnatibus per Angliam constitutis.---Ejusdem argumenti cum superioribus. 884
    LXXXIII.---Illustri regi Francorum.---De eadem re. 884
    LXXXIV.---Archiepiscopo Senonensi.---De Judaeo ad fidem Christi converso. 885
    LXXXV.---Monachis Cisterciensis ordinis et hospitalariis Quinquecclesiensis dioecesis.---De immunitate decimarum. 886
    LXXXVI.---Praeposito et canonicis Sanctae Mariae in Vineis Januensibus.---Confirmat illis parochiam. 887
    LXXXVII.---Petro illustri regi Aragonensium.---Confirmat privilegium ab Urbano II, concessum. 888
    LXXXVIII.---Episcopo Cameracensi.---Dispensat super defectu natalium. 889
    LXXXIX.---Stephano Cantuariensi archiepiscopo S. R. E. cardinali.---De legatione episcopi Tusculani. 890
    XC.---Patriarchae Hierosolymitano apostolicae sedis legato.---Ne quid exigatur pro religionis ingressu. 890
    XCI.---Nobili viro Petro Ziani duci Venetorum.---Respondet ad varia ejus postulata. 891
    XCII.---Patracensi archiepiscopo.---Scribit pro episcopo Cefalonensi. 893
    XCIII---Gebennensi electo.---De voto reddendo 893
    [Col. 1303] XCIV.---Episcopo Narniensi.---Non valere sententias latas a judicibus excommunicatis. 894
    XCV.---Potestati et populo Viterbiensibus.---Confirmat eis quamdam immunitatem. 894
    XCVI.---Archipresbytero et clericis ecclesiae Sanctae Caeciliae Transtiberinae.---Eos absolvit a petitione quadam pecuniaria. 895
    XCVII.---Episcopo, archidiacono, et cantori Davaliensibus.---De electione episcopi, Nazaroscensis. 897
    XCVIII.---Episcopo Amyclensi, electo Kernicensi, et priori Patracensi.---De retractanda sententia interdicti. 898
    XCIX.---Abbati et conventui de Valle Sancti Petri Cisterciensis ordinis.---Committitur ei exsecutio cujusdam sententiae. 899
    C.---Abbati et conventui de Alba Cisterciensis ordinis.---Confirmantur eis quaedam possessiones. 899
    CI.---Praeposito Ferrariensi.---Eum admonet sui officii. 900
    CII.---Nobili viro marchioni Estensi.---De Marchia Anconitana revocanda. 900
    CIII.---Archiepiscopo, judicibus et consulibus Beneventanis.---De negotio Thomasii de Aquino. 900
    CIV.---Illustri Constantinopolitano imperatori.---Ei commendat legatum. 901
    CV.---Universis archiepiscopis, et episcopis, abbatibus, prioribus, et aliis ecclesiarum praelatis per Constantinopolitanum imperium constitutis.---Super eodem. 902
    CVI.---Gaufrido principi Achaiae.---Super eodem. 903
    CVII.---H. langravio Thoringiae.---Ei justitiam promittit. 904
    CVIII.---C. decano Spirensi.---Respondet ad ejus consulta. 904
    CIX.---Decano et capitulo Spirensibus---Approbat quamdam commutationem. 905
    CX.---Gregorio Sancti Theodori diacono cardinali apostolicae sedis legato.---Transfert archiepiscopum Barensem ad ecclesiam Panormitanam. 906
    CXI.---Episcopo Ratisponensi.---De numero evectionum. 906
    CXII.---Albanensi episcopo apostolicae sedis legato.---De electione patriarchae Constantinop. 907
    CXIII.---Priori et conventui Camaldulensibus.---De reformatione monasterii de Vandagitia. 908
    CXIV.---Nobili viro comiti Guidoni spiritum consilii sanioris.---Ut a Camaldulensium injuriis abstineat. 909
    CXV.---Episcopo et capitulo Cardicensibus.---Confirmat quamdam compositionem. 910
    CXVI.---Episcopo Narniensi.---Ejusdem fere argumenti cum epistola 94. 913
    CXVII.---Patriarchae Gradensi.---Commendat marchionem Estensem. 913
    CXVIII.---Archiepiscopo Lundensi apostolicae sedis legato.---Respondet ad ejus consulta. 914
    CXIX.---Abbati priori, et custodi Sancti Nicolai Rigensis dioecesis.---Ut causae sibi commissae diligenter intendant. 916
    CXX.---Archiepiscopo, decano, et praeposito Lundensibus.---De institutione novi episcopatus in Livonia. 917
    CXXI.---Abbati, priori, et cellario de Monte Sancti Nicolai Rigensis dioecesis.---Ut protegant neophytos. 918
    CXXII.---Abbati de Gothlanda, et de Northlanda, et de Sutherlanda praepositis Lundensis dioecesis.---Dantur conservatores fratribus militiae Christi. 918
    CXXIII.---Magistro et fratribus militiae Christi in Livonia constitutis.---Confirmat eis possessiones. 919
    CXXIV.---Universis Christi fidelibus per Saxoniam constitutis.---Quod subveniant episcopo Estiensi praedicanti fidem. 919
    CXXV.---Episcopo Monasteriensi.---Recipitur sub protectione sedis apostolicae. 920
    CXXVI.---Abbatibus, archidiaconis, decanis, prioribus, et aliis ecclesiarum praelatis per Saxoniam constitutis.---Eis commendat episcopum Estiensem. 920
    CXXVII.---Episcopo Estiensi.---Confirmat ejus ordinationem. 921
    CXXVIII.---Dilectis filiis militibus Christi in Livonia.---Eis commendat eumdem episcopum. 921
    CXXIX.---Episcopo Estiensi.---Eximitur a jurisdictione metropolitani. 922
    CXXX.---Joanni illustri regi Anglorum.---Ejusdem argumenti cum epistola 78. 922
    CXXXI---Joanni illustri Anglorum regi, ejusque de sua uxore liberis haeredibus in perpetuum.---Ejusdem argumenti cum epistola 70. 923
    [Col. 1304] CXXXII.---Dublinensi archiepiscopo et Norwiciensi et Wintoniensi episcopis, et nobilibus viris Guillelmo Saresberiensi, G. filio Petri Essexiae, B. Boloniae, R. Cestriae, W. Vuaranniae, W. Marescallo Pembrociae, R Li Bigot Norfolciae, W. Arundelli, Guillelmo de Ferr. et sacro Wintoniae comitibus, et R. filio Rogeri; W. Brigerte, R. de Ros G. filio Raufredi, R de Mortuomari, P. filio Heberti, et W. de Albiniaco.---De eadem re. 925
    CXXXIII.---Nicolao Tusculano episcopo, apostolicae sedis legato.---De absolutione regis Angl. 926
    CXXXIV.---Eidem.---De eadem re. 926
    CXXXV.---Archiepiscopo et episcopis et nobilibus viris baronibus, militibus, nec non et universis populis per Angliam et Walliam constitutis.---Super eodem. 926
    CXXXVI.---Roberto tituli Sancti Stephani in Coelio Monte presbytero cardinali apostolicae sedis legato---Super eodem. 927
    CXXXVII.---Nicolao Tusculano episcopo, apostolicae sedis legato.---Super eodem. 927
    CXXXVIII.---Eidem.---Super eodem. 928
    CXXXIX.---Neapolitano archiepiscopo.---De accusatione adversus archiepiscopum Surrentinum. 928
    CXL.---Episcopo Taurinensi.---Ut recipiat cessionem episcopi Aquensis. 932
    CXLI.---Capitulo Mediolanensi.---Dat eis archiepiscopum. 932
    CXLII.---Priori et conventui Farsentibus.---De electione abbatis. 933
    CXLIII.---C. Ferrariensi praeposito.---Constituitur rector massae Ficaroli. 934
    CXLIV.---Abbati Sancti Petri Altissiodorensis, decano Trecensi et sacristae Altissiodorensi.---Ut cives Senonenses satisfaciant Ecclesiae. 934
    CXLV.---De Claro Marisco et de Longovillari abbatibus, et decano Christianitatis de Mosterolo, Morinensis et Ambianensis dioecesum.---De reformatione monasterii S. Judoci. 936
    CXLVI.---Willelmo abbati Gemblacensis monasterii, ejusque fratribus tam praesentibus quam futuris religiosam vitam professis in perpetuum.---De confirmatione privilegiorum. 937
    CXLVII.---Episcopo et archipresbytero et B. canonico Florentinis.---Scribitur pro judice Calaritano. 939
    CXLVIII.---Abbati Sancti Mauricii Agaunensis Sedunensis dioecesis.---De diacono promoto extra tempora. 939
    CXLIX.---Episcopo Suessionensi, abbati Longipontis Cisterciensis ordinis Suessionensis dioecesis, et G. decano Suessionensi.---De negotio comitatus Campaniae et Braei. 940
    CL.---Patriarchae Jerosolymitano apostolicae sedis legato, et Tyrenensi archiepiscopo.---De matrimonio Erardi de Brena. 941
    CLI.---Nobili mulieri Blanchae, comitissae Campaniae, ac Theobaldo nato ejus.---Ejusdem argumenti cum epistola 149. 942
    CLII.---Magistro Radulpho clerico---Confirmatur sententia lata pro eo. 942
    CLIII.---Archiepiscopo Toletano.---De dioecesibus recuperatis a Christianis. 943
    CLIV.---Nobili viro Herveo comiti et Mathildi uxori ejus comitissae Nivernensi.---Dispensat super cognatione. 943
    CLV.---Decano et capitulo Eboracensibus.---De electione episcopi. 944
    CLVI.---Joanni canonico Sancti Petri Leodiensis---Ei adjudicat praebendam. 945
    CLVII.---Magistro et fratribus hospitalis Teutonicorum.---Decimas illis donatas confirmat. 945
    CLVIII.---Lingonensi episcopo, et abbati Morimundensi Cisterciensis ordinis Lingonensis dioecesis.---De purgatione canonica archiepiscopi Bisuntini. 945
    CLIX.---Abbati et conventui Virziliacensi.---Approbat concordiam initam cum comite Nivernensi. 946
    CLX.---Capitulo Tervisino.---De negotio episcopi Tervisini. 948
    CLXI.---Archiepiscopo Strigoniensi et universis episcopis in Hungaria constitutis.---Adversus eos qui manus injiciunt in clericos. 950
    CLXII.---Albanensi episcopo apostolicae sedis legato.---Scribitur pro monasterio de Chortato. 951
    CLXIII.---Episcopo et capitulo Massiliensibus.---Ut praebendam assignent Raimundo scriptori. 952
    CLXIV.---Nicolao Tusculano episcopo apostolicae sedis legato.---De relaxando interdicto Angliae. 953
    CLXV.---Episcopo Wratislaviensi.---Vicaria perpetua est beneficium. 954
    CLXVI.---Eidem.---Sectio praebendarum quomodo intelligatur [Col. 1305] vetita. 954
    CLXVII.---Ebrodunensi, Arelatensi, Aquensi, et Narbonensi archiepiscopis, et eorum suffraganeis, et abbatibus, prioribus, decanis, archidiaconis, et aliis ecclesiarum praelatis in Ebrodunensi, Arelatensi Aquensi, et Narbonensi provinciis constitutis.---Eis commendat legatum. 955
    CLXVIII.---Sancti Athanasii caeterisque abbatibus et monachis Montis-Sancti.---Recipiuntur sub protectione sedis apostolicae. 956
    CLXIX.---Praeposito et capitulo Sanctae Mariae in Vineis, Januensibus.---Eis conservat jura parochialia. 958
    CLXX.---Petro Sanctae Mariae in Aquiro diacono cardinali apostolicae sedis legato.---De vicecomitatu Nemausensi. 958
    CLXXI.---Eidem.---De absolutione quorumdam nobilium. 958
    CLXXII.---Petro Sanctae Mariae in Aquiro diacono cardinali apostolicae sedis legato.---De absolutione Tolosanorum. 959
    CLXXIII.---Nicolao Tusculano episcopo apostolicae sedis legato, et P. subdiacono et familiari nostro.---De denario B. Petri in Anglia 960
    CLXXIV.---Tusculano episcopo apostolicae sedis legato, et Norwicensi et Wintoniensi episcopis.---Scribitur pro Richardo de Marisco. 961
    CLXXV.---Tusculano episcopo apostolicae sedis legato.---Super eodem. 961
    CLXXVI.---Richardo de Marisco archidiacono Northumbriae.---Recipitur sub protectione B. Petri. 962
    CLXXVII.---Patriarchae et capitulo Antiochenis.---De praebenda quadam Antiochena. 962
    CLXXVIII.---Grimaldo et sociis suis crucesignatis.---Ut votum suum exsequantur. 962
    CLXXIX.---Nobili viro duci et consiliariis Venetorum.---Ut navigia commodent crucesignatis. 963
    CLXXX.---Archiepiscopis et episcopis per Lombardiam et Tusciam constitutis.---Super eodem. 964
    CLXXXI.---Archiepiscopo Lundensi apostolicae sedis legato.---Ut veniat ad concilium generale. 965
    CLXXXII.---Rigensi episcopo.---Quod Ecclesia Rigensis nulli metropolitano est subjecta. 966

APPENDIX LIBRI DECIMI SEXTI.
    CLXXXIII.---Sancti Petri de Monasterio et de Chantila prioribus Bituricensis et Nivernensis dioecesum, et thesaurario Nivernensi.---De subjectione monasterii Menatensis. 965
    CLXXXIV.---Archiepiscopo Ravennati, et episcopo Cremonensi.---Ut Bononiensem episcopum compellant ad cessionem. 966
    CLXXXV.---Roberto tituli Sancti Stephani in Coelio-Monte presbytero cardinali, apostolicae sedis legato.---Scribitur pro comitissa Campaniae. 967
    Epistola Honorii III, in qua continetur compositio cujus mentio fit supra epist. 98, nunc primum edita ex veteri codice ms. bibliothecae Colbertinae. 968
    De controversia de comitatibus Campaniae et Briae inter Blancham eorumdem comitatuum comitissam filiumque ejus Theobaldum ex una parte, et Erardum de Brena uxoremque ejus Philippam ex alia parte. 971
    I---Epistola Innocentii III de vetitis nuptiis Erardi et Philippae. 973
    II.---Ejusdem epistola ad archiepiscopum Caesariensem ut praedicta inhibitio publicetur in regno Hierosolymitano. 974
    III.---Quod Gaufridus thesaurarius domus Templi accepit litteras domini papae super negotio domini Erardi de Brena et dominae Philippae filiae Henrici quondam comitis Trecensis, quas reddidit patriarchae Hierosolymitano et archiepiscopo Tyrenensi. 975
    IV.---Ludovicus primogenitus Philippi regis Francorum significat regi Jerusalem quod comes Theobaldus non debet trahi in causam de terra patris sui, donec impleverit viginti unum annos. 975
    V.---Litterae Philippi regis Francorum de eadem re ad papam Innocentium. 976
    VI.---Innocentii III epistola qua excommunicari mandat fautores et coadjutores Erardi de Brena et Philippae ejus uxoris. 976
    VII.---Scribitur praelatis Franciae ut Erardum a sua praesumptione compescant. 978
    VIII.---Mandatur ut comitissa et Erardus Romam veniant aut mittant. 978
    IX.---Testimonium receptum ab abbatibus Arremarensis monasterii et Quinciaci et Vallislucentis super linea consanguinitatis inter Erardum et Philippam. 979
    [Col. 1306] X.---Testimonium Roberti cardinalis de eadem re. 979
    XI.---Litterae ejusdem de incestuoso matrimonio comitis Henrici. 980
    XII.---Abbas Phulliaci fecit hujusmodi inquestam super parentela inter Erardum et Philippam filiam comitis Henrici. 981
    XIII.---Inhibitio Honorii papae III facta contra Erardum de Brena et Philippam uxorem. 982
    XIV.---Prohibet papa ne regina Cypri audiatur in causa successionis donec probetur esse legitima. 984
    XV.---Ad Philippum regem, ne audiat in causa successionis donec terminetur causa natalium reginae Cypri. 985
    XVI.---Ludovico regi, ne ipsos audiat in causa successionis donec terminetur causa natalium. 985
    XVII.---Charta Erardi de Brena qualiter quitavit Theobaldo comiti Campaniae et rectis haeredibus ejus quidquid clamabat ex parte Philippae uxoris suae in comitatibus Campaniae et Briae. 986
    XVIII.---Litterae ejusdem Erardi et Philippae ejus uxoris, quibus promittunt sigillare ad voluntatem patriarchae Hierosolymitani pacem et concordiam factam inter ipsos comitissam et filium. 987
    XIX.---Confirmatio pacis initae inter partes supradictas 988
    XX.---Litterae reginae Cypri de renuntiatione comitatuum Campaniae et Briae. 988
    XXI.---Litterae Ludovici regis de renuntiatione reginae Cypri. 991
    EXCERPTA DE REBUS GALLICIS. 992

REGISTRUM DOMINI INNOCENTII III SUPER NEGOTIO ROMANI IMPERII.
    I.---Archiepiscopo Moguntino, episcopo Sabinensi.---De electione imperatoris. 995
    II.---Universis tam ecclesiasticis quam saecularibus principibus Alemanniae.---De eodem argumento. 997
    III.---Litterae regis Ottonis ad D. papam. 999
    IV.---Litterae regis Angliae. 1000
    V.---Litterae regis Angliae. 1001
    VI.---Litterae Joannis Ruscae Mediolanensis potestatis. 1002
    VII.---Litterae Balduini comitis Flandriae et Hanovriae et marchionis Namurciae. 1003
    VIII.---Litterae A. comitis de Dachsburg et Metensis. 1003
    IX.---Litterae Coloniensis archiepiscopi. 1003
    X.---Litterae principum ac baronum Alemanniae clericorum et laicorum. 1004
    XI. Coloniensi archiepiscopo. 1006
    XII.---Litterae Philippi. 1007
    XIII.---Litterae Philippi regis Francorum. 1007
    XIV.---Litterae principum Alemanniae. 1008
    XV.---Principibus Alemanniae. 1010
    XVI.---Coloniensi archiepiscopo. 1011
    XVII.---Litterae Philippi ducis Sueviae. 1012
    XVIII.---Responsio domini papae facta nuntiis Philippi in consistorio. 1012
    XIX.---Litterae Ottonis regis. 1015
    XX.---Litterae Ottonis regis. 1016
    XXI.---Universis tam ecclesiasticis quam saecularibus principibus Alemanniae. 1019
    XXII.---Maguntino archiepiscopo, episcopo Sabinensi. 1021
    XXIII.---Nobili viro duci Brabantiae et uxori ejus. 1022
    XXIV.---Principibus Alemanniae. 1022
    XXV.---Episcopo Ostiensi apostolicae sedis legato. 1023
    XXVI.---Trevirensi archiepiscopo. 1023
    XXVII.---Maguntino archiepiscopo, episcopo Sabinensi. 1023
    XXVIII.---Illustri regi Anglorum. 1024
    XXIX.---Deliberato domini papae Innocentii super facto imperii de tribus electis. 1025
    XXX.---Coloniensi archiepiscopo et suffraganeis ejus, et nobilibus viris principibus in Coloniensi provincia constitutis. 1031
    XXXI.---Universis tam ecclesiasticis quam saecularibus principibus Alemanniae. 1033
    XXXII.---Illustri regi Ottoni in Romanorum imperatore electo. 1034
    XXXIII.---Universis tam ecclesiasticis quam saecularibus principibus Alemanniae. 1036
    XXXIV.---Electo et capitulo Hildesemensi. 1041
    XXXV.---Nobili viro Alberto comiti de Thaisburg. 1041
    XXXVI.---Nobili viro comiti de Vianna. 1042
    XXXVII.---Nobili viro Guarnero de Bolland. 1043
    [Col. 1307] XXXVIII.---Magdeburgensi archiepiscopo 1043
    XXXIX.---Coloniensi archiepiscopo. 1043
    XL.---Nobili viro duci Brabantiae. 1044
    XLI.---Henrico comiti Palatino Rheni. 1044
    XLII.---Patriarchae Aquileiensi. 1045
    XLIII.---Duci Zaringiae. 1045
    XLIV.---Duci Bohemiae. 1046
    XLV.---Argentinensi episcopo. 1046
    XLVI.---Archiepiscopis, episcopis, prioribus, et aliis ecclesiarum praelatis. 1047
    XLVII.---Illustri regi Francorum. 1048
    XLVIII.---Ostiensi episcopo, apostolicae sedis legato. 1049
    XLIX.---Illustri regi Anglorum. 1050
    L.---Regi Francorum. 1051
    LI.---Litterae episcopi Praenestini domino papae. 1051
    LII.---Litterae magistri Philippi notarii domino papae 1053
    LIII.---Litterae regis Ottonis. 1054
    LIV.---Litterae ejusdem ad dominum papam. 1055
    LV.---Coloniensi archiepiscopo. 1055
    LVI.---Episcopo Praenestino apostolicae sedis legato, magistro Philippo notario, et Aegidio acolytho nostro. 1058
    LVII.---Illustri regi Ottoni in Romanorum rege electo. 1059
    LVIII.---Trevirensi archiepiscopo et suffraganeis ejus, et universo clero in Trevirensi provincia constitutis. 1061
    LIX.---Paderburnensi episcopo. 1062
    LX.---Joanni illustri Anglorum regi. 1062
    LXI.---Litterae quorumdam principum faventium parti Philippi. 1063
    LXII.---Nobili viro duci Zaringiae. 1065
    LXIII.---Litterae regis Francorum ad dominum papam. 1068
    LXIV.---Philippo illustri regi Francorum. 1068
    LXV.---Illustri regi Ottoni in Romanorum imperatorem electo. 1072
    LXVI.---Nobili viro duci Brabantiae et uxori ejus. 1073
    LXVII.---Coloniensi archiepiscopo. 1073
    LXVIII.---Trevirensi archiepiscopo. 1074
    LXIX.---Joanni regi Anglorum illustri. 1075
    LXX.---Salzburgensi archiepiscopo. 1075
    LXXI.---Episcopo Lingonensi. 1077
    LXXII.---Ad ***. 1078
    LXXIII.---Ad ***. 1078
    LXXIV.---Ad ***. 1081
    LXXV.---Trevirensi archiepiscopo. 1081
    LXXVI.---Episcopo Praenestino apostolicae sedis legato. 1082
    LXXVII.---Juramentum Ottonis regis illustris in Romanorum imperatorem electi. 1082
    LXXVIII.---Coloniensi archiepiscopo. 1083
    LXXIX.---Universis principibus Alemanniae. 1084
    LXXX.---Coloniensi archiepiscopo. 1085
    LXXXI.---Litterae Ottonis regis in Romanorum imperatorem electi. 1087
    LXXXII.---Illustri Ottoni regi in Romanorum imperatorem electo. 1088
    LXXXIII.---Ad ***. 1089
    LXXXIV.---Praenestino episcopo apostolicae sedis legato. 1089
    LXXXV.---Universis tam ecclesiasticis quam saecularibus principibus Alemanniae. 1091
    LXXXVI.---Litterae cardinalium ad universos tam ecclesiasticos quam saeculares principes Alemanniae. 1092
    LXXXVII.---Archiepiscopis, episcopis, rectoribus, potestatibus, consulibus, marchionibus, comitibus et aliis nobilibus Lombardiae. 1093
    LXXXVIII.---Ferrariensi, Papiensi et Placentino episcopis. 1094
    LXXXIX.---Potestati et consulibus Mediolanensibus. 1094
    XC.---Salzburgensi archiepiscopo. 1095
    XCI.---Illustri regi Ottoni in Romanorum imperatorem electo. 1096
    XCII.---Archiepiscopis, episcopis, et aliis ecclesiarum praelatis, rectoribus, potestatibus, consulibus, marchionibus, comitibus et aliis nobilibus constitutis in Lombardia. 1097
    XCIII.---Eisdem. 1100
    XCIV.---Ferrariensi, Papiensi, Placentino et Mantuano episcopis. 1101
    XCV.---Potestati et consiliariis Mediolanensibus. 1101
    XCVI.---Universis tam ecclesiasticis quam saecularibus [Col. 1308] principibus Alemanniae. 1102
    XCVII.---Illustri regi Danorum. 1103
    XCVIII.---Nobili viro duci Saxoniae. 1103
    XCIX.---Duci Brabantiae. 1104
    C.---Coloniensi archiepiscopo. 1105
    CI.---Illustri regi Danorum. 1106
    CII.---Suppanis Bohemiae. 1106
    CIII.---Archiepiscopo Salzburgensi. 1107
    CIV.---Praenestino episcopo apostolicae sedis legato. 1107
    CV.---Illustri regi Ottoni in Romanorum imperatorem electo. 1107
    CVI.---Litterae Ottonis regis. 1108
    CVII.---Illustri regi Ottoni in Romanorum imperatorem electo. 1109
    CVIII.---Archiepiscopis, episcopis, abbatibus, ducibus, et aliis principibus charissimo in Christo filio nostro illustri regi Ottoni, in Romanorum imperatorem electo, faventibus. 1110
    CIX.---Archiepiscopo Magdeburgensi, spiritum consilii sanioris. 1111
    CX.---Episcopo Pataviensi. 1114
    CXI.---Nobili viro duci Brabantiae. 1114
    CXII.---Maguntino archiepiscopo. 1116
    CXIII.---Maguntino archiepiscopo, et Cameracensi episcopo, et praeposito Bunnensi. 1116
    CXIV.---Aquileiensi patriarchae. 1118
    CXV.---Salzburgensi archiepiscopo 1118
    CXVI.---Archiepiscopo Maguntino, episcopo Cameracensi, et scholastico sancti Gereonis Coloniensis. 1119
    CXVII.---Prioribus et universo clero et populo Coloniensibus. 1121
    CXVIII.---Archiepiscopo Maguntino, episcopo Cameracensi, et scholastico Sancti Gereonis in Colonia. 1122
    CXIX.---Universis tam ecclesiasticis quam saecularibus principibus et aliis per Teutoniam constitutis, charissimo in Christo filio nostro illustri regi Ottoni, in Romanorum imperatorem electo, faventibus. 1123
    CXX.---Maguntino archiepiscopo, et episcopo Hildesemensi. 1124
    CXXI.---Nobili viro Henrico Palatino Rheni. 1124
    CXXII.---Nobili viro Landgravio Thuringiae. 1125
    CXXIII.---Majori decano et sanctorum apostolorum et Sancti Gereonis praepositis Coloniensibus. 1125
    CXXIV.---Eisdem. 1125
    CXXV.---Paderburnensi episcopo. 1126
    CXXVI.---Archiepiscopo Trevirensi. 1126
    CXXVII.---Praeposito, archidiacono, canonicis, et ministerialibus ecclesiae Trevirensis. 1127
    CXXVIII.---Illustri regi Ottoni in Romanorum imperatorem electo. 1128
    CXXIX.---Illustri regi Anglorum. 1128
    CXXX.---Prioribus et capellanis Coloniensibus. 1128
    CXXXI.---Illustri regi Anglorum. 1129
    CXXXII.---Eidem. 1129
    CXXXIII.---Illustri regi Ottoni in Romanorum imperatorem electo. 1130
    CXXXIV.---Eboracensi archiepiscopo. 1131
    CXXXV.---Brunoni archiepiscopo, majori decano et magistro H. scholastico Sancti Gereonis Coloniensis. 1131
    CXXXVI.---Scriptum Philippi ad dominum papam. 1132
    CXXXVII.---Aquileiensi patriarchae. 1136
    CXXXVIII.---Illustri regi Ottoni. 1137
    CXXXIX.---Salzburgensi archiepiscopo. 1137
    CXL.---Litterae Philippi ducis Sueviae. 1139
    CXLI.---Universis tam ecclesiasticis quam saecularibus principibus Alemanniae. 1140
    CXLII.---Processus legatorum apostolicae sedis. 1142
    CXLIII.---Philippo duci Sueviae. 1142
    CXLIV.---Hugolino Ostiensi episcopo, et Leoni tituli Sanctae Crucis presbytero cardinali apostolicae sedis legatis. 1142
    CXLV.---eisdem. 1143
    CXLVI.---Hugolino Ostiensi episcopo et Leoni tituli Sanctae Crucis presbytero cardinali apostolicae sedis legatis. 1143
    CXLVII.---Eisdem. 1143
    CXLVIII.---Eisdem. 1144
    CXLIX.---Eisdem. 1144
    CL.---Illustri regi Ottoni in Augustum electo. 1145
    CLI.---Eidem. 1145
    CLII.---Domino papae. 1145
    CLIII.---Illustri regi Ottoni in Romanorum imperatorem electo. 1147
    CLIV.---Archiepiscopo et episcopis suffraganeis Magdeburgensis ecclesiae. 1148
    [Col. 1309] CLV.---Universis principibus tam ecclesiasticis quam mundanis in Teutonia constitutis. 1148
    CLVI.---Illustri regi Bohemiae. 1149
    CLVII.---Salzburgensi archiepiscopo. 1149
    CLVIII.---Nobili viro duci Zaringiae. 1149
    CLIX.---Joanni illustri regi Angliae. 1150
    CLX.---Litterae Ottonis regis in Romanorum imperatorem electi. 1150
    CLXI.---Illustri regi Ottoni in Romanorum imperatorem electo. 1151
    CLXII.---Eidem. 1152
    CLXIII.---Archiepiscopo Magdeburgensi. 1152
    CLXIV.---Herbipolensi electo. 1152
    CLXV.---Philippo illustri regi Francorum. 1153
    CLXVI.---Adulpho quondam Coloniensi archiepiscopo. 1155
    CLXVII.---Patriarchae Aquileiensi. 1156
    CLXVIII.---Illustri regi Ottoni in imperatorem Romanorum electo. 1157
    CLXIX.---Eidem. 1157
    CLXX.---Spirensi episcopo. 1157
    CLXXI.---Nobili viro duci Zaringiae. 1158
    CLXXII.---Cameracensi episcopo. 1158
    CLXXIII.---Magdeburgensi archiepiscopo. 1159
    CLXXIV.---Magistro Henrico scholastico Sancti Gereonis. 1159
    CLXXV.---Nobili viro duci Austriae. 1159
    CLXXVI.---Illustri regi Bohemiae. 1160
    CLXXVII.---Illustri regi Ottoni in Romanorum imperatorem electo. 1160
    CLXXVIII.---Eidem. 1161
    CLXXIX.---Eidem. 1161
    CLXXX.---Archiepiscopis et episcopis et dilectis filiis abbatibus et aliis ecclesiarum praelatis in Teutonia constitutis. 1163
    CLXXXI.---Archiepiscopis et episcopis in Teutonia constitutis. 1165
    CLXXXII.---Hugolino Ostiensi episcopo, et Leoni tituli Sanctae Crucis presbytero cardinali apostolicae sedis legatis. 1165
    CLXXXIII.---Eisdem. 1166
    CLXXXIV.---Magdeburgensi archiepiscopo. 1166
    CLXXXV.---Potestatibus, consulibus, et populis civitatum Lombardiae. 1166
    CLXXXVI.---Waltero patriarchae Aquileiensi. 1167
    CLXXXVII.---Litterae regis Ottonis illustris in Romanorum imperatorem electi ad dominum papam. 1167
    CLXXXVIII.---Illustri regi Ottoni in Romanorum imperatorem electo. 1168
    CLXXXIX.---Sacramentum fidei ab Ottone exhibitum. 1169
    CXC.---Litterae Ottonis regis ad dominum papam. 1170
    CXCI.---Illustri regi Ottoni in Romanorum imperatorem electo. 1171
    CXCII---Litterae Ottonis imperatoris. 1171
    CXCIII.---Summo pontifici. 1172
    CXCIV.---Ottoni illustri Romanorum imperatori semper Augusto. 1172

APPENDIX AD REGESTA.
    Prima collectio Decretalium Innocentii III ex tribus primis regestorum ejus libris, composita a Rainerio diacono et monacho Pomposiano, nunc primum in lucem edita ex vetustissimo codice ms. S. Theodorici Remensis. 1173
    Praefatio. 1173
    TIT. I.---Si personae divinae proprium nomen possint habere.---Innocentius papa III Petro Compostellano archiepiscopo. 1175
    TIT. II.---Quod sacerdotium majus sit regno.---Idem nuntiis ducis Philippi. 1179
    Idem Alexio Constantinopolis imperatori. 1182
    Idem nobilibus viris acerbo priori et aliis rectoribus Tusciae et ducatus. 1186
    TIT. III.---De primatu sedis apostolicae.---Idem patriarchae Constantinopolitano. 1186
    TIT. IV.---De electione et qualitate eligendorum.---Archidiacono et capitulo Capuanis. 1191
    Idem archiepiscopo Cantuariensi. 1193
    Idem Bisuntino archiepiscopo et suffraganeis ejus. 1196
    Idem capitulo Pennensi. 1197
    TIT. V.---Ne translatio electorum in episcopos, post confirmationem, praeter assensum Romani pontificis fiat.---Idem decano et capitulo Andegavensi. 1197
    Idem Bituricensi archiepiscopo. 1198
    TIT. VI.---Quod metropolitanus ex justa causa potest vices suas in consecratione episcopi suo suffraganeo delegare.---Idem [Col. 1310] Turonensi archiepiscopo. 1201
    TIT. VII.---Ne simplices sacerdotes quae solis episcopis competunt ex consuetudine sibi usurpent.---Idem vicario apud Constantinopolim. 1201
    TIT. VIII.---Quod tempus suspensionis a VI mensibus per Lateranense consilium in ecclesiasticis beneficiis positis suppetat.---Idem Pe. Sanctae Mariae in Via Lata diacono cardinali, apostolicae sedis legato. 1202
    Idem episcopo Sancti Andreae. 1203
    TIT. IX.---De procurationibus non augmentandis.---Idem abbati et conventui Bellaevillae. 1203
    Idem abbati et conventui. 1204
    TIT. X.---De procurationibus legatorum apostolicae sedis.---Idem primicerio et clero Mediolanensi. 1204
    TIT. XI.---De decimis.---Idem Sydoniensi, Beritensi et Bibliensi episcopis. 1205
    Idem Vercellensi episcopo. 1206
    Idem Pistoriensi episcopo. 1207
    Idem episcopo Abulensi. 1207
    Idem R. Archipresbytero, R. magistro scholarum, et P. de Vico canonico Sancti Austregisili Bituricensis. 1207
    Idem abbati et conventui Leumensi. 1208
    TIT. XII.---De nuntiis Hospitalariorum cruce falso signatis, et laicis qui officium praedicationis sibi usurpant.---Idem archiepiscopo Lundensi. 1209
    TIT. XIII.---De haereticis et eis qui eos receptant.---Idem universis Christi fidelibus tam in urbe Metensi quam ejus dioecesi constitutis. 1210
    Idem episcopo et capitulo Metensi. 1213
    Idem clero et populo Viterbiensi. 1214
    TIT. XIV.---De falsariis.---Idem Remensi archiepiscopo et ejus suffraganeis. 1216
    Idem archidiacono et canonicis Mediolanensibus. 1217
    Idem Antibanensi archiepiscopo. 1219
    Decretum ejusdem in constitutione Lateranensis palatii promulgatum. 1221
    TIT. XV.---De rescriptis et eorum interpretationibus.---Idem universis archiepiscopis et episcopis et aliis ecclesiarum praelatis. 1221
    Idem Mediolanensi archiepiscopo. 1221
    Idem electo, decano, et magistro N. de Leventies, canonico Cameracensi. 1222
    Idem Cluniensi episcopo. 1222
    TIT. XVI.---De abrenuntiatione.---Idem Suffredo Augustensi praeposito. 1222
    Idem abbati et conventui de Pigavia. 1223
    TIT. XVII.---De circumventis.---Idem Lucensi episcopo et abbati de Molon. 1224
    Eidem archiepiscopo et praeposito Sancti Andreae. 1224
    TIT. XVIII.---De his quae vi, metusque causa geruntur.---Idem decano et subdecano Lincolniensi. 1225
    Idem Massiliensi et Agathensi episcopis. 1225
    TIT. XIX---De licitis et illicitis juramentis.---Idem Hugoni comiti et Marsueto Pisano canonico. 1225
    Idem archiepiscopo Armeriensi. [Ameliensi episcopo.] 1226
    Idem illustri regi Aragonum. 1226
    TIT. XX.---De eodem et notoriis et canonica purgatione.---Idem Neapolitano archiepiscopo. 1227
    Idem. C. quondam Hildeshemensi episcopo. 1227
    Idem archipresbytero Sancti Andreae Pallianensis. 1228
    Idem Exoniensi episcopo. 1228
    Idem Senonensi archiepiscopo. 1228
    Idem Bisuntio archiepiscopo. 1230
    TIT. XXI.---De inquisitione culparum.---Idem Neapolitano archiepiscopo et C. Sancti Laurentii in Lucina presbytero cardinali apostolicae sedis legato. 1231
    Idem Cantuariensi archiepiscopo. 1231
    TIT. XXII.---Quae probationes in Simonia productae recipiantur.---Idem priori Sancti Victoris, magistris E. Bononiensi et Vh. Mediocensi canonicis. 1232
    TIT. XXIII.---De testibus ad acceptiones probandas et infamiam alicujus purgandam productis.---Idem archiepiscopo. 1233
    TIT. XXIV.---De testibus ante litis contestationem productis et appellatione.---Idem abbati Sancti Proculi et magistro J. canonico Bononiensi. 1234
    Idem Constantiensi episcopo. 1235
    Idem Sancti Augustini et Sancti Gregorii prioribus Cantuariensibus. 1236
    Ex decretis ejusdem. 1236
    TIT. XXV.---De officio judicis delegati. 1236
    Idem magistro Apollinari. 1237
    TIT. XXVI.---De crimine usurarum.---Idem omnibus praelatis in regno Franciae constitutis. 1237
    [Col. 1311] Idem Mutinensi episcopo. 1237
    Idem Narbonensi archiepiscopo et suffraganeis ejus. 1238
    TIT. XXVII.---De restitutione.---Idem Mediolanensi archiepiscopo. 1238
    Idem archipresbytero et canonicis Sutrinis. 1238
    Idem canonicis Bethlehemitanis. 1239
    Idem Burgensi et Paletensi episcopis 1240
    Idem Narniensi episcopo. 1240
    TIT. XXVIII.---Si quis deficiat in exceptione probanda. 1241
    TIT. XXIX.---Quod judiciarius vigor gratis sit omnibus exhibendus.---Idem praelatis et clericis Lombardiae. 1241
    TIT. XXX.---De sententia et re judicata.---Idem decano et cancellario Laudunensi. 1242
    Idem abbati Sancti Zenonis. 1242
    TIT. XXXI.---De sententia excommunicationis.---Idem abbati et conventui Sancti Germani Altisiodorensis. 1243
    Idem Assisinatensi episcopo. 1243
    Idem archiepiscopo, decano et praecentori Lugdunensi. 1243
    Idem Cohimbriensi et aliis episcopis Portugalensibus. 1243
    Idem Vidronensi [Vidrosiensi] archiepiscopo. 1244
    Idem doctoribus decretorum Bononiensibus. 1245
    Idem Laur . . . episcopo. 1246
    Idem Spirensi, Argentinensi, et Wormatiensi episcopis. 1246
    Idem B. magistro scholarum et Walberto canonico Tarvisino. 1247
    Idem abbati Sancti Andreae. 1247
    TIT. XXXII.---De his qui excommunicati ad ecclesiasticos ordines promoventur.---Idem episcopo Sancti Andreae. 1249
    Ejusdem. 1249
    TIT. XXXIII.---De his qui minores ordines et subdiaconatum vel duos sacros ordines simul recipiunt.---Idem episcopo . . . et abbati Sanctae Leucadiae. 1250
    Idem Ae. Mutinensi episcopo et magistro Ub. theologo subdiacono nostro Modiocensi canonico. 1251
    TIT. XXXIV.---De his qui favorem praestant pugnantibus et homicidiis sponte vel non sponte commissis.---Idem Nidrosiensi archiepiscopo. 1251
    Idem archiepiscopo archidiacono Senonensi. 1252
    Idem Lincolniensi episcopo. 1252
    [Col. 1312] Idem Paduano episcopo. 1252
    Idem Metensi episcopo. 1253
    Idem Oscensi et Tyrasonensi episcopis. 1253
    Idem rectori, judicibus, consulibus et populo Beneventano 1254
    TIT. XXXV.---De his qui ad ecclesiam confugiunt.---Idem regi Corragiae. 1255
    TIT. XXXVI.---Quod monasteria monachorum possint in canonicos regulares converti.---Idem Colossensi archiepiscopo. 1255
    TIT. XXXVII.---Si regulares ad saeculares ecclesias possint in praelatos assumi.---Idem Ubaldo plebano Sancti Gavini. 1256
    TIT. XXXVIII.---Quod canonici regulares ad religionem Hospitalariorum transire non possint.---Idem Ci. Lubussensi episcopo 1257
    TIT. XXXIX.---De voto et habitus susceptione.---Idem Aconensi episcopo. 1257
    Idem episcopo et capitulo Traguriensi. 1258
    Idem Pisano archiepiscopo. 1258
    Idem abbati de Flore. 1259
    Idem Ulixbonensi et Cohimbriensi episcopis. 1260
    Idem Cantuariensi archiepiscopo. 1261
    TIT. XL.---De matrimonio.---Idem Parisiensi episcopo. 1262
    Idem Ferentino episcopo. 1263
    Idem Marsicano episcopo. 1263
    Idem Mutinensi episcopo. 1264
    Idem Magdeburgensi episcopo. 1264
    Idem Arelatensi archiepiscopo. 1265
    Idem Vivariensi episcopo. 1265
    Idem Nitiniensi episcopo. 1265
    Idem Manuanensi episcopo et archidiacono Bangoranensi. 1266
    Idem Conrado et Petro quondam filiis Malebrac. 1266
    Idem Melficensi episcopo. 1267
    Idem Rosan. archiepiscopo. 1267
    Idem Ferrariensi episcopo. 1267
    Idem Livoniensi episcopo et eis qui cum ipso sunt fratribus. 1268
    Idem Tiberiadensi episcopo. 1269
    TIT. XLI.---De legitimis filiis.---Idem Ovetensi et Burgensi episcopis. 1271
    Idem episcopo et archidiacono Lemoneonensi 1271
    Idem Ydrontino archiepiscopo. 1272
    ELENCHUS EPISTOLARUM DECRETALIUM INNOCENTII III quae relatae sunt in corpus juris canonici. 1273




[Col. 1311] FINIS TOMI DUOCENTESIMI DECIMI SEXTI.

