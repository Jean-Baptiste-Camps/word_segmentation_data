
PATROLOGIAE TOMUS CLXIV.

S. BRUNO

TOMUS PRIMUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CLXIV.


S. BRUNO

ASTENSIS, ABBAS MONTIS CASINI ET EPISCOPI SIGNIENSIUM

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


Volume title page
SAECULUM XII

S. BRUNONIS

ASTENSIS ABBATIS MONTIS CASINI ET EPISCOPI SIGNIENSIUM

OPERA OMNIA

AUCTA ET ADNOTATIONIBUS ILLUSTRATA JUXTA EDITIONEM ROMAE ANNO 1791 CURANTE BRUNO BRUNI DATAM ACCEDIT

ODDONIS

ASTENSIS MONACHI BENEDICTINI

EXPOSITIO IN PSALMOS

S. BRUNONI AB IPSO AUCTORE DICATA Quam ad calcem Operum S. Brunonis edidit D Maurus Marchesius, Casinensis decanus, Venetiis anno 1651 ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS PRIMUS
VENEUNT 2 VOLUMINA 14 FRANCIS GALLICIS

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1854


ELENCHUS AUCTORUM ET OPERUM QUI IN HOC TOMO CLXIV CONTINENTUR S. BRUNO ASTENSIS SIGNIENSIS EPISCOPUS.

PROLEGOMENA. 	Col. 9
Expositio in Genesin. 	147
---in Exodum. 	233
---in Leviticum. 	377
---in Deuteronomium. 	505
---in Job. 	551
---in Psalmos. 	695
---in Proverb. 	1230
---in Cantica. 	1234





Main volume text




[S. BRUNONIS ASTENSIS OPERA OMNIA.]




[Col. 0009]
REGIAE CELSITUDINI CAROLI EMMANUELIS PEDEMONTII PRINCIPIS, ETC., ETC. BRUNO BRUNI SCHOLARUM PIARUM.
[Col. 0009]

Cum, Regia Celsitudo, novam operum S. Maximi episcopi Taurinensis editionem, jussu Pii sexti ponticis maximi absolvissem, eamque Augusto regi, Victorio Amedeo optimo parenti tuo, ipsius nomine ornatam, eodem pontifice maximo jubente, Taurini reddidissem; prospere etiam mihi contigit, quod jamdiu magnopere optaveram, ut te quoque praesentem colerem; atque ex ipsius pontificis mandato eadem S. Maximi opera tibi humillimus offerrem. Tunc sane quae absens de te celebrari, summisque laudibus extolli audiveram; egregiam nempe indolem tuam, ingenii aciem, singularem humanitatem, animique praestantiam, quibus certam spem praebes proavis tuis ducibus, ac regibus imparem non futurum, coram sum admiratus. Sed multo magis me in obsequium, et admirationem abripuit sapientia tua; vix namque lustratis aliquibus S. Maximi homiliis; statim de ejus latini sermonis elegantia, de doctrinae copia, de orationis robore, tanquam peritissimus judex, quam recte, praeclareque sentires, significasti. Haec admiratio desiderium in me accendit, ut aliquid pro exiguis viribus meis pararem, quod regia celsitudine tua non indignum foret, meamque erga te venerationem testatam faceret. Neque diu cogitandum mihi fuit, quid eligerem; cum novissem, quanti rex parens tuus aestimarat munus pontificium editionem scilicet concionum, et tractatuum sancti Maximi, qua nominis ejus celebritas, laus Ecclesiae Taurinensis, atque regalis familiae gloria confirmata, et illustrata est. Aegre jamdiu ferebam alterum Ecclesiae lumen in Pedemontii regione ortum, atque excultum, a probatissimis scriptoribus commendatum, in quadam oblivione, et obscuritate jacere; quod scripta ejus non satis diligenter conquisita fuerint, nulla autem cura typis tradita pene in contemptum abierint. Is est S. Bruno Astensis ex nobilissima Soleria gente, medio saeculo XI procreatus, Signiae in Campania episcopus, atque insignis monasterii Casinensis abbas. Scripsit autem Bruno doctissimos commentarios in plures utriusque Testamenti libros, sermones etiam quamplurimos in Evangelia, atque tractatus ecclesiasticae eruditionis non paucos, quibus cum praeclara doctrinae, et sapientiae argumenta praebuisset, sanctus Gregorius VII, Victor III, Urbanus II, Paschalis II, Romani pontifices, eum plurimi fecerunt, eique gravissima munera demandarunt. Collatis igitur S. Brunonis operibus quae edita sunt cum optimis mss. ejusdem aevi, aut paulo inferioris, novi illa immerito huc usque neglecta, ab erratis mendisque librariorum expurgari posse, suppleri omissa, et singula nativae suae lectioni restitui. Comperi etiam maximam homiliarum partem, quarum ipsum S. episcopum auctorem fuisse constat evidentissime, notho scriptori Graeco non sine fraude tributam, nonnullosque alios libros a S. Brunone exaratos alio nomine publici juris factos. Quare operae pretium duxi, injuriosas hujusmodi S. antistitis aestimationi rapinas detegere, scripta ejus ab usurpatione vindicare, emendatiorem perfectioremque editionem veteri mendosae opponere, atque conflatas in eum censuras diluere ac propulsare. Causam ago doctissimi sanctissimique viri, cujus in rempublicam Christianam merita, amplissimaeque doctrinae ornamenta tunc me vere praedicasse putabo, cum clarissimis Pedemontanis episcopis jure optimo comparandum Brunonem dicam. Hi quidem sunt, qui luctuosis temporibus Ecclesiae laboranti firmissimo praesidio fuerunt; qui magna, et ardua pro Dei gloria egerunt, qui invicto animo pro doctrina catholica decertarunt. Eusebium Vercellensem cum nominem, quis ignorat eum fidei Nicaenae assertorem validissimum, malleum Arianorum appellari? Si huic addam Valerianum Cimeliensem seu Nicaeensem episcopum medio V saeculo homiliarum auctorem illustrem, Maximum Taurinensem sacro e suggestu oratorem disertissimum, Turibium item episcopum Asturicensem sanctitate, atque doctrina tota in Hispania celebratissimum ab ipso S. Leone Magno suis litteris commendatum, eos in fastis ecclesiasticis laudatissimos commemorabo. Horum gloriam et in Ecclesiam merita aemulati sunt posteriores Atto Vercellensis ob commentarios in Sacras litteras, tractatus theologicos, et conciones ad populum nemini secundus, atque Anselmus archiepiscopus Cantuariensis jurium Ecclesiasticorum vindex post hominum memoriam invictissimus doctissimusque theologus. Age vero nonne inter istos spiendidissimum obtinet locum S. Bruno Astensis Signiensium episcopus, ut acta Vitae ejus et scripta luculentissime testantur? Ille enim operarius in vineam Domini missus fuit ea aetate qua haeresis Berengariana, Guiberti Ravennatis schisma, Simonia, cleri corruptio, ecclesiasticorum jurium usurpatio sacra omnia conterebant. Bruno igitur, refugientibus et pertimescentibus caeteris callidissimi hominis audaciam, decertare cum Berengario in concilio Romano non dubitavit, et longam acerrimamque de sanctissimo Eucharistiae sacramento instituere disputationem; cujus tandem fuit exitus, ut [Col. 0011] homo ante audacissimus, et in sua perfidia obfirmatissimus, mutaret repente animum erroresque suos damnaret. Amplissimam hanc victoriam aliis atque aliis palmis vir sanctissimus cumulavit, qua sermonibus, qua scriptis suis, cum esset episcopus Signinus, virtuteque pastorali divinitus instructus, haereticos, schismaticos, Simoniacos aggressus, nullibi eos consistere patiebatur, donec ad Ecclesiae catholicae sinum confugerent, ubi et sacrorum dogmatum integritatem addiscerent, et pacis concordiaeque amori studerent, et legum custodiam tenerent. Haec cum recolo, lectissime princeps, videor videre exsultantem animum tuum, qui ad omnem religionem ac pietatem formatus, laetaris profecto, audiens a sanctissimis et doctissimis episcopis tua in dominatione ortis Ecclesiam semper esse defensam, eliminatos errores, sancta Jesu Christi dogmata populis tuis tradita, et alias etiam in regiones propagata. Laetaris, inquam, quod nihil felicius, nihilque jucundius regibus atque principibus contingere potest, quam quod suo in regno floreat Christiana religio, illaesum a pravis opinionibus servetur depositum fidei, et perfecta concordia sacerdotium inter et regnum stabilis perseveret. Haec te sentire, haec te in votis habere, cum ab ore tuo, non sine maxima jucunditate perceperim, tuaque gesta ad hoc unum pertingere videantur; enixas preces ad te effundere non dubitavi, ut S. Brunonis opera a me collecta, ineditis scriptis aucta, adnotationibus illud strata, et suae sinceritati restituta benigne complectaris, tuoque nomine ornari permittas. Vereor tamen exiguitatem meam haud satis dignitati ac sapientiae tuae responsuram; sed erit magnanimitatis tuae veniam, quam exoro, mihi clementer impertiri; et hoc qualecunque obsequentis animi mei testimonium habere acceptum. Interim Deum O. M. deprecor atque obtestor, ut regem parentem tuum, et te, totamque regiam familiam diutissime sospites servet ad Christiani nominis gloriam, ad populorum tuorum felicitatem, ad Ecclesiae catholicae praesidium, ad scientiarum bonarumque artium incrementum.

Dabam Romae ex collegio Nazareno Scholar. Piar. Kalend. Sextilibus anno D. 1789.




[Col. 0011]
PROLEGOMENA IN S. BRUNONIS ASTENSIS OPERA.



PROLEGOMENON PRIMUM.



PROOEMIUM.
[Col. 0011A]

Absoluta sub auspiciis, magnaque auctoritate, ac beneficentia Pii VI pontificis O.M. operum S. Maximi episcopi Taurinensis editione, cui litterati omnes plauserunt, egeruntque grates quamplurimas sapientissimo pontifici, qui doctis tam praeclari antistitis monumentis ornari Ecclesiam mandaverit; desiderium optimae ejus voluntati obsequendi, et amor illustrandae patriae me impulit, ut alterius Pedemontani praesulis pervulgata scripta splendidiorem in lucem emitterem. Noveram equidem S. Brunonem Astensem Signiae in Campania episcopum commentariorum in utrumque Testamentum, plurimorumque tractatuum auctorem; sed vehementer dolebam tum interpretationes ejus in sacram Scripturam, [Col. 0011B] tum lucubrationes alias parum feliciter editas huc usque obscuras jacere, atque neglectas. Quare operae pretium duxi eas cum melioribus codicibus mss. conferre, et quidquid novi, vel perfectioris lectionis comperissem, addere, ut ad suam integritatem, et nativam praestantiam restitutae reviviscant amplioremque aestimationem obtineant. Hanc igitur provinciam, arduam valde, et salebrosam alacriter aggressus sum, sperans rem me facturum gratissimam his qui sacris studiis delectantur, quique sancta religionis nostrae dogmata, atque ecclesiasticas traditiones a SS. Patribus, tanquam a purissimis fontibus haurire concupiscunt, si S. [Col. 0012A] Brunonem expurgatum, illustratum, et ineditis scriptis auctum eis legendum praebeam.



CAPUT PRIMUM. DE SCRIPTIS S. BRUNONIS ASTENSIS A MAURO MARCHESIO MONACHO CASINENSI EDITIS, DEQUE SCRIPTORUM TESTIMONIIS.

In duo volumina Marchesius S. Brunonis opera distribuit, ediditque Venetiis apud Brentanos an. 1651. Horum primum comprehendit commentarios in quinque libros Moysi, in Psalterium, in Canticum canticorum, in Job, et in Apocalypsim. His praemittit collector dissertationem suam historicam de S. Brunone, deque ejus scriptis. Huic subsequitur disquisitio Philippi Malabaylae monachi Cisterciensis, et congregationis S. Bernardi visitatoris [Col. 0012B] De ortu S. Brunonis, canonicatu, et recessu a Casinatibus. Tertio legitur Vita ejusdem sancti scripta a Petro Diacono bibliothecario Casinensi, lib. IV, cap. 34 chronici ejusdem coenobii. Quartum locum tenet altera Vita S. episcopi ab anonymo, ut fertur, Signiensi canonico in quinque lectiones distributa. Haec sunt documenta, quibus lectores suos de gestis, scriptisque S. Brunonis instruit editor praelaudatus. Alterum volumen continet 145 homilias, seu sacras conciones in Evangelia totius anni, sex libros Senentiarum, qui sunt sermones de diversis; praeterea tractatus De incarnatione Domini, De sacrificio Azymi, De sacramentis, et ecclesiasticis ritibus, Vitam [Col. 0013A] S. Leonis papae IX, cui additur responsio ad quaestionem: Cur corruptus status Ecclesiae. Insuper eodem in volumine habentur compendium Vitae S. Petri Anagniae episcopi, et epistolae duae, una ad Petrum episcopum Portuensem, altera ad Paschalem II pontificem.

Sed alia plura exarasse Brunonem constat ex catalogo scriptorum ecclesiasticorum, quorum testimonia suo loco subjiciemus. Petrus Diaconus nuper laudatus primus fuit, qui de eo scripsit, lib. XXXIV De viris illustribus Casinensibus, eumque insignissimum, et splendidissimum Ecclesiae defensorem, et doctorem appellavit. Post eum de eodem S. episcopo Signiensi egerunt Sixtus Senensis, Caesar cardinalis Baronius, Robertus cardinalis Bellarminus, Natalis [Col. 0013B] Alexander, Ferdinandus Ughellius, Aubertus Miraeus, Joan. Albertus Fabricius, Antonius Possevinus, Theophilus Raynaudus, Philippus Labbeus, Jacobus le Long, Guillelmus Caveius, Casimirus Oudinus, Joannes Mabillonius, Franciscus Combefisius, Ludovicus Elies Dupinius, Augustinus Calmetus, Remigius Ceillerius, Dominicus Maria Mansius in notis ad bibl. Fabricii M. et J. Latinitatis, Joannes Marius in adnotat. ad Petrum Diaconum De viris illustribus, Joannes M. comes Mazzuchelius, omnes tandem scriptores Casinenses, quos si recenserem, nimis longus essem.



CAPUT II. DE DISCREPANTIA SCRIPTORUM IN ADNOTANDIS BRUNONIS OPERIBUS.
[Col. 0013C]

Dissentiunt autem inter se praelaudati auctores in eodem censu operum S. Brunonis describendo; cum alii plura, alii pauciora ei tribuant. Aliqui non vulgata quaedam memorant, quidam nonnulla ei auferunt, aliaque falso supponunt. Scripta vero, quae omnium suffragiis Brunoni Astensi conceduntur, sunt expositiones in Pentateuchum, in psalmos, in Job, in Canticum canticorum, et in Apocalypsim. Habetur etiam auctor plurimarum homiliarum in Evangelia, et sermonum, sicuti aliquorum tractatuum, cum de his expressam mentionem faciat Petrus Diaconus, ejusque sacras conciones suis sub titulis describat. Verum non satis diligenter adnotata sunt a Petro Diacono singula Brunonis opera; [Col. 0013D] omittit enim commentarium in Isaiam, cujus ipse in praefatione ad Apocalypsim meminit; item expositiones siluit in libros Josue, Judith, et Regum ab aliis eidem commentatori attributas. Silentio etiam praeterivit praeclaram illustrationem in quatuor Evangelia, sicut parabolam Salomonis De muliere forte a Brunone interpretatam. Jacobus equidem le Long fere omnes hujusmodi commentarios in elencho opp. S. Brunonis descripsit, ejusque expositionem in quatuor Evangelia testimonio duorum codicum confirmavit; quorum unus est Bibl. S. Victoris Parisiensis, alter bibl. Regii Athaenei Taurinensis, quod etiam admonet comes Mazzuchelius. Diligentior etiam fuit Remigius Ceillerius congr. S. Mauri monachus in catalogo scriptorum [Col. 0014A] S. Brunonis, cum plura memoret ab aliis prorsus omissa.



CAPUT III. DE CODICIBUS MSS., QUIBUS NOVA OPP. S. BRUNONIS EDITIO INSTAURATUR.

Non ausus essem Venetae editionis S. Brunonis emendationem suscipere, nisi lectione, collationeque optimorum codicum mihi constitisset, eam expurgari, suppleri, perficique posse. Et quidem cum in feriis autumnalibus anno 1785, hac de causa Florentiam me contulissem, primas curas impendi in comparanda lectione V librorum Moysi, qua usus est Bruno cum insigni codice biblico olim monasterii S. Salvatoris montis Amiatae ordinis Cisterciensis in agro Senensi jam ab anno praecedenti in bibl. Mediceam [Col. 0014B] Laurentianam translato. Hoc de codice clariss. canonicus Angelus M. Bandinius Reg. bibl. praefectus eruditissimam descriptionem in Ephemeridis Florentinis statim publicavit, pluraque de ejus praestantia, et antiquitate disseruit, quae ego breviter contraham, ut quanti faciendum sit venerabile illud sac. Scripturae monumentum magis magisque innotescat. Volumen istud ingentis molis est membranaceum in folio grandiori, quadratis characteribus Romanis nitidissime exaratum, optimeque asservatum, ejusque vetustas a VI Domini saeculo repetitur, cum ex epigraphe ab aliquo S. Gregorii M. discipulo exscriptum arguatur. Continet autem libros omnes utriusque Testamenti, cujus variantes lectiones adnotabimus. Differt autem [Col. 0014C] in capitum divisione, quod, ut eruditissimus Joseph M. Blanchinius admonet, et clariss. Petrus Lazzarius in praef. ad comment. Brunonis in Evangelia, apud veteres bibliographos usitatum comperimus. Nemo huc usque in dubium vertit S. Brunonem Signiensem episcopum expositionem in Pentateuchum egisse, cum ipse sua in prolusione fateatur, rogatu Petri Anagniae episcopi opus illud elaborasse, de quo etiam testimonium perhibent plures mss. codices vel XI: seculi, in quo floruit S. Bruno, vel sequentis XIII. Primum codicem, quem ego ipse cum editione Veneta comparavi mihi suppeditavit supra memoratus canonicus Angelus M. Bandinius, et est membranaceus in fol. minor. olim. bibl. S. Crucis Minor. in Laurent. Medic. translatus, et exstat in Plut. IX, p. S. [Col. 0014D] in cujus epigraphe legitur: Incipit expositio venerabilis Brunonis Signiensis episcopi; qui codex omnimodam prae se fert integritatem, atque ex eo plura decerpsi ad corrigendam, supplendamque Marchesii editionem valde opportuna. Duo pariter codices Casinenses mihi perutiles fuere, quorum alter sign. n. 195, alias 366. sec. XII, alter sign. n. 619, sec. XIII, uterque membranaceus in fol. charactere Romano descriptus. Ex his copiosam segetem pro restauranda, perficiendaque in novis formis. Brunonis expositione in Pentateuchum, mihi liberaliter morem gerens collegit cultissimus D. Thomas Capomatius insignis illius coenobii modernus praesul, ac praecipue magni habendam censeo aliam fere ex indoctrina, [Col. 0015A] et perspicuitate longe excellit commentarium a Marchesio editum. Ad horum confirmationem codices tres bibl. Regiae Parisien. sign. numm. 2505, 2506, 2507, commemorabo, qui Brunonis episcopi nomen in fronte deferunt.

Haud minus sollicite codices exquisive pro confirmanda, et illustranda Expositione A. N. in librum Job; verum et si plures adiverim bibliothecas, ut cum veteribus mss. libris hoc opus conferrem, sola bibliotheca Ghisiana non inutilem reddidit sollicitudinem meam, cum in ea praeclarum codicem adinvenerim talibus notis exornatum, ut sufficere possit pro multis. Fuit enim codex iste recognitus a doctissimo Jacobo Sirmundo cum alio codice bibl. Reg. Parisiensis, quod sua manu in fronte adnotavit, [Col. 0015B] donoque misit an. 1638, ad eminentissimum cardinalem Fabium Ghisium, qui deinde creatus Romanus pontifex Alexander VII appellatus est. Codex hic membranaceus saec. XIV, in fol. minori nitidissime descriptus S. Brunonis Signiensis episcopi nomine exornatur, ex quo nonnulla in meum exemplar induxi. Paucis nunc egi de commentario in Job; cum alia dicturus sim in praeliminari admonitione. Expositio in psalmos imperfecta, multisque defectibus laborans a Marchesio edita, requirebat, ut nihil omitterem, quod ad ejus correctionem, et integritatem conduceret. Sed contra exspectationem nec in Vaticana, nec in Casinensi bibliothecis reperti fuere codices hujusmodi commentarium continentes; sed vices eorum suppleverunt codices duo multo in [Col. 0015C] pretio habendi; alter Vallicellanus, alter Ghisianus. Ex primo consecutus sum expositionem, quae deest in Marchesio a psalmo LIX ad ps. LXIV, a ps. etiam LXXVII usque ad ps. LXXXII, et mediam expositionis partem psalmi LXX. Eaedem lacunae in cod. Ghisiano reperiuntur; attamen valde mihi utilis fuit, cum emendatissimus sit, et aliquibus in lecis cod. Vallicellano praestantior. Alias insuper additiones ab utroque codice acquisivi, tam pro emendatione lectionis psalmorum, quam pro recta eorum interpretatione, quibus constabit Marchesium mendosis, interpolatisque mss. usum fuisse. Codices autem Vallicellanus, et Ghisianus, qui membranacei sunt, in folio, et saec. XIII a tribus codicibus bibl. Reg. [Col. 0015D] Paris. sign. numm. 2508, 2509 et 2902, confirmantur, sicuti a duobus aliis bibl. Rom. S. Crucis in Jerusalem, imperfectis quidem, sed S. Brunonis episcopi Signiensis nomen ferentibus. Neque omittam mentionem facere de cod. bibl. Med. Laurentiano, quem pro brevitate temporis, quo mihi licuit Florentiae moram facere, aliosque codices consulere volui, ut inferius dicam, vix delibavi, aliqua tamen ab eo accepi, caeteris adnotationibus addenda.

Diutius immorari me oportet in statuenda interpretatione super Canticum canticorum, quae sublata omni controversia, Brunoni nostro ascribi debeat. Ex quo Marchesius inter opera Signiensis episcopi expositionem illam in Canticum canticorum publicavit, magna orta est disceptatio Benedictinos scriptores, [Col. 0016A] inter, et Dominicanos. Comperta est eruditis viris inveterata opinio, D. Thomam Aquinatem, cum in monasterio Cisterciensi Fossae Novae decumberet, monachorum illorum precibus Canticum canticorum explanasse, cujus commentarius inter opera ejusdem sancti doctoris jussu S. Pii V Romae edita a. 1570 insertus fuit, iterumque recusus in altera editione Veneta apud Galterium anno 1745, tom. XII. His in publicum deductis, cum palam fieret Marchesii suppositio, qui scilicet Brunoni Astensi tribuerat, quod S. Thomae Aquinati germanum opus asserebatur, partes ejus cepit Angelus de Nuce auctor Benedictinus in notis ad chronicon Casinense lib. IV, cap. 31. Innititur praecipue auctoritati duorum codicum Casinensium, quorum alterum vetustissimum dicit, et [Col. 0016B] ornatum epigraphe: Brunonis in Canticum canticorum, alterum recentiorem fatetur saec. nempe XIV, cujus in fronte adnotatum est: continet Expositionem S. Brunonis in Canticum canticorum. Erasmus etiam Gattula in Republica litteraria satis notus Marchesii, et Nucei opinionis defensorem se fecit in Historia Casinensi saeculi VII, p. 383 et seq., contenditque S. Brunonem Signiae episcopum commentarii illius parentem agnoscendum. Cum hujusmodi controversia penderet adhuc ex typographio Joan., Bapt. Pasqualis Veneti an. 1750, prodiere dissertationes clarissimi viri Joan. Francisci de Rubeis O. P. De gestis, et scriptis, et doctrina S. Thomae Aquinatis. In his ad trutinam revocat momenta scriptorum Benedictinorum, qui satis tutam suam sententiam [Col. 0016C] arbitrantur; et invicte probat, neque S. Brunonem Astensem, neque D. Thomam interpretationi illi operam dedisse. Observat enim maximam codd, mss. diversitatem, cum aliqui, ut antiquissimus Fabrianensis, Aymoni Alberstatensi, alii Remigio Antissiodorensi, alii etiam Cassiodorio laudem hujus operis tribuant; in hac tanta mss. Codd. discrepantia, nihil certi statui posse affirmat. Apparuerat ante studio eruditissimi Joannis Garetii congreg. S. Mauri Rotomagi, an. 1679, renovata operum Cassiodorii editio, in qua juxta plurimorum opinionem commentarium in Canticum canticorum sub ejus nomine vulgatum ei ascribit. Sed in praefatione multis rationum momentis probat opus illud Cassiodorio haud esse nuncupandum. Horum primum [Col. 0016D] est, quod diversis in locis affertur S. Gregorius M., praesertim super Evangelia, cujus illustrationem non egit, nisi postquam summus pontifex creatus est, quod contigit anno 590, quo jam ad minus anni 17, effluxerant a morte Cassiodorii, non amplius superstitis inter vivos an. 575. Secundo, hic commentarius in sacrum epithalamium a Cassiodorii stilo, et forma scribendi plurimum differt. Tertio, de hoc tractatu ne verbum quidem habet idem Cassiodorius in praefatione ad librum De ortographia, ubi libros omnes a se exaratos recenset. Quarto, sacrae Scripturae lectio non est juxta vulgatam translationem, qua praelaudatus commentator semper usus videtur in caeteris suis scriptis. Tandem opinatur Garetius [Col. 0017A] commentarium hunc, compendium, et epitomem esse amplioris tractatus super eumdem librum Cantici canticorum, qui sub nomine S. Isidori Hispalensis fertur in vulgus. In hac tanta opinionum diversitate Bruno noster laude expositionis in sacrum epithalamium caruisset, quamvis ipse apertissimis verbis illam egisse fateatur. Canonicis Senensibus, ait in praef. ad comment. super Apocalypsim, cum quibus et ipse qualiscunque canonicus victitabam, Cantica canticorum, pro ut potui, exposui; nisi clarissimus Joannes Lamius in catalogo codd. mss. bibl. Riccardianae descripsisset volumen, in quo exstat hujusmodi Brunonis explanatio, atque de ea etiam specimen dedisset. Hoc de codice mentionem faciunt doctissimus Dominicus M. Mansius in notis ad Fabricii [Col. 0017B] bibliothecam, et Remigius Ceillerius tom. XXI, p. 101 Histor. sac. Script. Eo autem tempore, quo, ut dixi, Florentiae versabar, humanissimus Riccardianae bibl. praefectus Franciscus Fontanius hunc praeclarum codicem mihi concessit, non tam ut consulerem, sed ut exemplar ab eo educerem; de quo haec subjiciam. Imprimis est membranaceus in fol. minori signat. n. VI Plut. K. ordin. III, atque in fronte legitur, codicem illum, clariss. Benedictum Varchium Flor. Histor. possedisse. Nitidissime exaratus inspicitur, et ad saec. XIII referendus. Secundo, continet collectionem plurium commentariorum super eumdem librum, qui ita describantur. 1. Translatio de tractatu Origenis in epithalamicis auctore S. Hieronymo. 2. Expositio in Canticis canticorum [Col. 0017C] auctore Origene, et interprete Rufino presbytero. 3. Expositio B. Ambrosii episcopi super Cantica canticorum ex libris ejus collecta. 4. Expositio in Canticis canticorum, auctore S. Gregorio papa. 5. Expositio de muliere forte, auctore domno Brunone Signino episcopo. 6. Expositio in Cantica canticorum auctore eodem. 7. Epistolae quatuor auctore eodem. Cum igitur pateat collectoris mentem fuisse praecipuos divini epithalamii commentatores uno volumine complecti, non est ambigendum eum S. Brunonem nostrum verum illius expositionis parentem novisse. Idem etiam scribendi genus Brunonis proprium, et carmina diversi generis juxta illius aetatis gustum, quibus auctor speciosiora divini sponsi, et sponsae colloquia complexus est, certum [Col. 0017D] argumentum praebent, et hunc commentarium Brunonem scripsisse.

Haec sunt ergo opera S. Brunonis Astensis, quae hoc in primo volumine continentur; scilicet Expositiones in Pentateuchum, in librum Job, in Psalmos, et in Cantica canticorum, cui praemittitur explanatio parabolae De muliere forte; utraque inedita. Quae supersunt ejusdem scriptoris opera, pro secundo volumine reservamus, quod quam primum in lucem emittere Deo dante vitam, speramus; et de his quidquid praemonendum erit satis lectoribus faciemus.



CAPUT IV. DE SCRIPTIS S. BRUNONIS DEPERDITIS.
[Col. 0018A]

Inter scripta S. Signiensis episcopi, quae dolemus amissa, praecipue commemoranda est Explanatio ejus in Isaiam prophetam, de qua hisce verbis testimonium praebet in praefatione ad Expositionem super Apocalypsim. Ante hanc, inquit, prophetarum nobilissimum Isaiam, rogatu Damiani venerabilis abbatis, satis compendiose, dilucideque disserui. Quid vero pro eo commentario obtinendo egerim, dicam. Legeram, apud Jacobum le Long, manuscriptum illud existere apud Carthusianos S. Bartholomaei ad Anagniam. Non Anagniae, sed Trisulti non longe ab Aletrio exstat coenobium illud Carthusianorum. Desiderio igitur incensus pretiosi illius monumenti [Col. 0018B] acquirendi, collegam meum Clementem Porrum in collegio Aletrino rethoricae professorem rogavi, ut ad monasterium Trisulti se conferret, atque bibliothecae codices mss. recognosceret. Morem mihi gessit eximius ille vir, sed infructuoso prorsus itinere. Rescripsit enim mihi XVI Kal. Junii 1786, nullum omnino codicem illa in bibliotheca superesse; dictumque ei a seniore monacho, olim praesidem quemdam Neapolitanum Neapolim ad Carthusiam S. Martini omnia mss. volumina transtulisse. Hac de re sermonem habens cum spectatissimo praesule Dominico Coppola sac. congr. Rituum a secretis; ipse pro sua singulari comitate, studioque in omnem ecclesiasticam eruditionem, mihi patrocinium suum pollicitus est, ut in codicibus mss. bibl. S. Martini [Col. 0018C] Expositio illa in Isaiam S. Brunonis inquireretur. Illam autem provinciam dedit D. advocato Xaverio Matthaeio in litteraria republica notissimo. Amico monacho Carthusiano usus est Matthaeius, qui nihil omisit, ut scriptum illud episcopi Signiensis e latobris erueret; sed eruditus monachus nequicquamtempus, et labores insumpsit; quemadmodum fassus est in epistola typis Neapolitanis anno sequenti edita, eidemque D. Xaverio Mattheio nuncupata; de qua alibi agendum erit. Interim cum ad plures amicos meos Brixiae, Novariae, Vercellis, Mutinae, Mediolani, Casini commorantes litteras misissem, ut in bibliothecis, et archivis urbium illarum ea expositio in Isaiam detegeretur, omnium responsio affirmavit, incompertam esse, et deperditam reputari. [Col. 0018D] Me spe aliqua recreaverat Philippus Amedeus Millo eccl. metropol. Taurinensis canonicus, et in studiis sacris valde versatus, qui III Kal. Junii ejusdem anni 1786 mihi respondit, forsan commentarium S. Brunonis in Isaiam repertum iri Catanae; cum Arnoldus Wion monachus Duacensis in opere, cui titulus Lignum vitae lib. I c. 8 adnotet, se habuisse quidem ms. opera S. Brunonis inter quae praelaudati commentarii meminit, sed codices illos, ait, amicitiae ergo dono dedisse D. Constantino monacho Benedictino Catanensi. Catanam missae fuerunt litterae, et quaesitum, an exstaret adhuc illa Brunonis expositio in Isaiam; sed responsum fuit D. abbati Casinensi Thomae Capomatio a D. Philippo M. Hernandez monacho Idibus Decembribus an. 1786, monasterii [Col. 0019A] illius bibliothecam multis refertam mss. codicibus in vehementissimo terraemotu ann. 1693 penitus interiisse. Tandem vix mihi licuit, ad bibl. Vaticanam, numero, et raritate codd. mss. omnibus anteferendam accessi, certa spe ductus, me in ea scripta Brunonis Signiensis reperturum, qui sua aetate tam celebris fuerat, et qui praeclara Ecclesiae Romanae munera obiverat. Verum et si aliqua, ut commentarium in Apocalypsim, opusculum De mysteriis, etc., et sex libros sententiarum videre obtinuerim, de reliquis S. Brunonis opp. nihil aliud exstare dictum est. Inter deperdita ejus scripta similiter referam primam ejus illustrationem in Psalterium, de qua ipse loquitur in praeliminari admonitione ante secundam psalmorum Interpretationem; [Col. 0019B] item commentarium super libros Josue, et Judith, quem Petrus Diaconus, et alii scriptores ei asserunt.



CAPUT V. DE SCRIPTIS DUBIIS S. BRUNONIS.

In codice Vallicellano C. XII, a quo exscripsimus Expositionem Brunonis super Psalmos, ejus nomine insignitum invenimus p. 125 opusculum, cujus titulus est: Quaestiones super libros Regum. Sed cum iisdem verbis, et titulus, et quaestiones illae impressae fuerint [Col. 0020A] inter opera Ven. Bedae edit. Basileae per Joannem Hervigium an. 1563, tom. VII, col. 357, earum Signiensem episcopum auctorem dicere, quamvis nonnulla ei faveant testimonia, non audeo. Plurimum apud aliquos valeret auctoritas anonymi scriptoris Signiensis Vitae S. Brunonis, qui inter ejus opera Expositionem quamdam in libros Regum recensuit, his verbis: Non solum quinque libros Moysi spiritualiter exposuit, verum etiam Psalterium, Isaiam prophetam, Regum libros, Job quoque, etc. Nec levis momenti haberi poterit suffragium doctissimi cardi nalis Sirleti, a quo cum de mandato Gregorii XIII anno 1584 approbatae fuerint lectiones propriae S. Brunonis recitandae in secundo nocturno die festivo ejusdem sancti, et in eis fiat mentio de commentario [Col. 0020B] ejus in libros Regum, non sine maturo hujusce rei judicio id Sirletum asseruisse nemo dubitabit. His accedunt suffragia Jacobi le Long, Augustini Calmeti, et aliorum, qui valde probabilem hanc sententiam reddunt; sed nisi potiora affulgeant argumenta, semper licitum erit cuique dubitare, Brunoni an Bedae opusculum illud sit ascribendum. Item dubiae sunt plures sacrae conciones eidem S. episcopo attributae.



PROLEGOMENON SECUNDUM.
[Col. 0019]


CAPUT PRIMUM. DE TRANSLATIONE SACRARUM SCRIPTURARUM QUA USUS EST S. BRUNO.
[Col. 0019B]

[Col. 0019C] Jam diximus lectionem quinque librorum Moysi, ut habetur in Expositione a Marchesio edita in aliquibus vocibus differre a contextu antiquissimi codicis, olim monachorum Cisterciensium montis Amiatae, qui est juxta versionem veteris Italae, ex interpretatione LXX virorum. Huic versioni conformantur reliqui sacrarum Scripturarum libri a Brunone interpretati. Sed aliter res se habet circa Psalterium, in cujus duplici translatione commentarios elucubrasse ipse testatur. Cum adhuc adolescentulus essem, ait in praef. ad Psalterium, exposui Psalterium secundum aliam translationem, quae videlicet translatio pluribus in locis tantum differt ab hac translatione, qua Romana utitur Ecclesia, ut nullo [Col. 0019D] modo secundum illius expositionem haec translatio intelligi possit. Ex quo autem Petrus Diaconus Casinensis scripsit, primum Brunonis commentarium instructum fuisse super versionem ab Ecclesia Gallicana in usu receptam, opinati sunt aliqui eam esse, quam sub nomine Brunonis Herbipolensis vulgatam habemus, studio Joannis Cochlaei, quamque Lugdunenses typographi inseruerunt in tomum XVIII, pag. 65, bibl. Patrum. Hujusce sententiae patroni permoti videntur: primum, quia translatio, quae a Brunone Herbipolensi fertur illustrata, vere est secundum Gallicanae Ecclesiae lectionem, quam Valafridus Strabo De rebus ecclesiasticis cap. 25, asserit (refragante tamen Joanne Mabillone, qui de re liturgica [Col. 0020B] probat id serius contigisse) S. Gregorium Turonensem in Galliarum ecclesias intulisse. Secundo, eos movet aetas utriusque Brunonis, nempe circa finem [Col. 0020C] XI et initium XII saeculi; quamvis Bruno Herbipolensis aliquot annis ante Brunonem Signiensem ex hac vita migraverit. Tertio, multo magis illos persuadet ortus, et educatio Brunonis Herbipolensis, qui princeps natus, et educatus (patruelis enim fuit Conradi II imperatoris), vix credibilis est in eo talis, tantaque divinorum librorum scientia, ut eos interpretari valuerit. Dissentit tamen ab eis Joannes Trithemius, qui Brunonem Herbipolensem plurimum commendans, ait: Ex antiquorum Patrum scriptis pulchram expositionem totum in Psalterium egisse. Hujusmodi testimonium a validissima ratione comprobatur; siquidem, quamvis commentarius ille brevis sit, et compendio similis, nihilominus succo [Col. 0020D] plenae, solidaque SS. Patrum doctrina interpretationes illae videntur, ut non specimen studiosi adolescentis, sed diuturni laboris, consummataeque sapientiae fructum prae se ferant. Firmior etiam redditur sententia haec ex Joanne Cochlaeo, qui in praes. ad idem Psalterium refert in bibliotheca ecclesiae Herbipolensis asservari adhuc librum hujusce commentarii tempore ejusdem auctoris, insigni scriptura sumptuose descriptum, et S. Hiliano Herbipolensis Ecclesiae praecipuo patrono dicatum. Editus autem fuit sancti Brunonis Herbipolensis episcopi commentarius in psalmos Norimbergae, an. D. 1480, valdeque rara est hujusmodi editio. Cum autem tam gravia, tamque perspicua sint haec rationum momenta, neminem hunc commentarium Brunoni Signiensi, [Col. 0021A] sed Herbipolensi adjudicaturum arbitramur. His exploratis de prima Brunonis nostri expositione in Psalmos, quam nondum e latebris erutam fatemur, in aliam, a Marchesio editam animadversiones nostras convertemus. Et quidem primo agendum erit de translatione; cum ab eodem Brunone habeamus commentarium illum elaborasse secundum translationem, qua Ecclesia Romana utebatur.

Dicimus ergo Psalterium Romanum, quod nunc etiam canitur in basilica S. Petri partem esse vetustissimae versionis Bibliae Latinis traditae ex versione ab Hebraico contextu in Graecam linguam a septuaginta Interpretibus; quae versio vetus Itala, et communis, ac etiam vulgata appellabatur [(1) 1Kb] . Verum cum multa librariorum menda in illam [Col. 0021B] translationem irrepserint, S. Damasus Romanus pontifex S. Hieronymo illam corrigendam dedit; quod eruditi homines contigisse putant anno 382, de quo ipse loquitur in praef. ad Psalterium. Psalterium, inquit, Romae dudum positus emendaram, et juxta LXX Interpretes, licet cursim, magna tamen ex parte correxeram. Reversus autem Bethlehem Hieronymus, instantibus apud ipsum Paula, et Eustochio matronis Romanis, alteram edidit Psalterii emendationem; quod praecedens, ut idem ait, rursum scriptorum vitio depravata legebatur; et plus antiquus error, quam nova emendatio valebat. Hoc Hieronymi opus ad annum 390 referunt. Adhuc tertio de psalmorum correctione benemeruit Hieronymus; tunc quando comparatis cum Graeco contextu Hebraicis [Col. 0021C] voluminibus, consultisque gentis illius doctioribus, perfectiorem Psalterii, aliorumque divinorum librorum lectionem reddidit. Haec ut certa, firmataque Hieronymi auctoritate habenda sunt. At non aeque exploratum est, utrum Psalterium Romanum, de quo agimus, desumptum fuerit ex prima emendatione facta sub Damaso, an ex secunda in secessu Bethlehemitico diligentius peracta. Ex duobus tamen momentis conjici posse videtur Romanam Ecclesiam psalmos secundum priorem correctionem retinuisse. Primum, quia illud auctores omnes partem vetustissimae Italae fatentur. Alterum, quod Bruno noster ait, pluribus in locis translationem hanc differre ab altera translatione, quam juvenis adhuc illustravit; ut nullo modo secundum illius [Col. 0021D] expositionem haec translatio intelligi possit. Haec differentia profecto constat, si Petri Diaconi, quam supra indicavimus, sententia admittatur, scribentis primam Brunonis expositionem psalmorum esse secundum lectionem Ecclesiae Gallicanae. Quae autem sit hujusmodi lectio ex Psalterio discimus a Brunone Herbipolensi illustrato; ubi asteriscis, et obelis variantes lectiones ex contextu Hebraico, et ex Theodotionis versione adnotatae sunt, quod actum fuerat a S. Hieronymo. His accedit Ven. Bedae auctoritas, qui in praef. ad comment. in psalmos asserit, translationem in Galliis usitatam ex contextu [Col. 0022A] Hebraico praecipue desumptam. Itali vero psalmos secundum LXX. Interpretes in Latinum redditos, et juxta secundam Hieronymianam emendationem recitabant; praeter quam Ecclesia Romana, et Mediolanensis, quae antiquum Psalterium retinuerunt. Ex illa autem accuratiori emendatione prodiere psalmi, qui in Vulgata Biblia leguntur; quique multis in vocibus, nominibus, et interpunctione cum psalmis antiquioris translationis non concordant. Et quamvis S. Pius V universis Ecclesiis praecepisset, ut psalmos juxta emendatiorem lectionem recitarent, attamen Romanae basilicae Sancti Petri, atque Ecclesiae Mediolanensi indulsit, ut antiquo Psalterio uterentur. Nec quidquam etiam immutatum est a pontificibus Sixto V et Clemente [Col. 0022B] VIII, ex quorum curis summopere commendandis post alteram divinorum librorum expletam emendationem, prodiit Biblia, ita in fronte inscripta: Biblia sacra Vulgatae editionis; Sixti V P. M., jussu recognita, et Clementis VIII auctoritate edita. Cum igitur Brunoni nostro, ut ipse testatur, incompertum esset, an aliquis alius expositioni psalmorum tantae antiquitatis studuerit; e contra multos esse, qui de posteriori lectione meruerint, selectis aliarum divinarum litterarum auctoritatibus eam adornavit. Optime enim noverat commentarios Hilarii, Ambrosii, Augustini, Cassiodorii in psalmos, eorumque eruditionem plurimi facere ostendit; nihilominus dixit, sperare eos, qui utramque expositionem comparaverint, non superfluam hanc alteram judicaturos. [Col. 0022C] Rogatus igitur, ait in memorata praefat., ab amicis meis, et praecipue a Peregrino venerabili abbate, dedi operam, ut haec quoque sicut illa propriam haberet expositionem. Quam qui totam ex ordine diligenter legerit; scio, non judicabit esse superfluam, facileque intelligere poterit, quanta distantia sit inter primam, et secundam hanc interpretationem.



CAPUT II. DE PSALMORUM INTERPRETATIONE.

Explorata huc usque Psalterii lectione, quam Bruno suis commentariis illustravit, de ratione suae interpretationis modo agendum est. Versatissimus, ut erat sanctus episcopus in sanctarum Scripturarum scientia, non ignorabat quae secundum litteram, et quae secundum spiritum in figuris intelligenda [Col. 0022D] erant. Plura enim Israelitico populo praecepit Deus, quae aliter intelligi nequeunt, id est omnino secundum litteram; plura etiam et gesta, et scripta sunt, quae, ut inquit sanctus Augustinus, serm. 101 De temp., typus et imago erant futurorum. Quare dixit Bruno in expositione cap. XXII in Job, pag. 262, col. 1, non esse quaerendam allegoriam in his, quae sensum ipsis verbis perspicue proferunt; et e contra vitium esse, velle litteraliter accipere, quae in metaphoris, et allegoriis contecta exhibentur: Non enim minus, inquit, vitium est, in his, quae ad litteram intelligenda sunt, allegoriam quaerere, quam [Col. 0023A] ea, quae allegorice intelligenda sunt, ad litteram tantum velle interpretari. Luculentius mentem suam S. Antistes aperit, quibusque regulis se conformare velit, declarat in comment. ad cap. VII lib. Numeri, pag. 177, col. 2. Ibi, ait, allegoriam necessario esse quaerendam, ubi littera jubet, vel quod inutile sit, vel quod omnino caret ratione. Quoties ergo sacrae Scripturae aliqua jubent, quae ex littera nihil utilitatis indicant, aut non patet ratio, cur hujusmodi mandata tradantur; ne verbum divinum frustra scriptum, aut otiosum habeatur pro metaphoris, et allegoriis accipienda sunt, sub quibus mysteria, et veritates aliquae continentur. Plura enim ex. gr. in Levitico, et in Numeris a Deo praecipiuntur, quae si quis ad litterae sensum usurparet, nihil ad spiritualem [Col. 0023B] profectum tradi censeret; neque subest ratio, cur ita ordinata sint. Quid enim confert ad divinum cultum, quod aliquae animalium species in sacrificiis Deo offerendis immolari jubeantur; aliorum vero immolatio interdicatur? Nisi quia non res, sed earum significationes voluit Deus, ut intelligerentur; et Judaei, quibus tanquam signa, et symbola data fuerant, ex propositis similitudinibus spirituales cognitiones eruerent. Quid vestimentorum summi sacerdotis tam accurata descriptio? Quid tam diversa, tamque pretiosa tabernaculi ornamenta? Quid tot ritus, et caeremoniae in agni Paschalis sacrificio, in libaminibus, in oblationibus? Nulla alia ratio profecto reddi potest, quam quod illa omnia figuras, et similitudines exhiberent earum rerum, quae novo in foedere revelanda erant; [Col. 0023C] cum divinus cultus, et vera religio, umbratili sublata, illuxisset. Illa igitur, ut cum Augustino loc. cit. loquar, in Judaeis figurata, in nobis, gratia Dei donante, completa sunt. Unum instar omnium proferam Brunonis commentarium super illa verba cap. II Levitici, p. 128. c. 2.: Anima cum obtulerit oblationem sacrificii Domino, simila erit hujus oblatio: fundetque super eam oleum, etc. »Haec autem, inquit, simila de illo frumento facta est, de quo Salvator noster ait Joan. XII, 24: Nisi frumentum cadens in terram mortuum fuerit, ipsum solum manet; quod quidem Judaeorum molis contritum (de quibus dicitur, molas leonum confringet Dominus) congrue Christi significat passionem. Hanc autem anima [Col. 0023D] offert, id est aliquis homo bonus, et spiritualis, et qui magis animae, quam corporis sequitur voluntates; quoniam corde contrito, et spiritu contribulato Christi passionis recordatur. Fundit autem oleum desuper, Christi pietatem, et misericordiam admirans; qui dum a Judaeis crucifigeretur, oleum tamen pietatis, et misericordiae effundens a misericordia non cessabat.« Ex his patet ratio vel methodus, qua suas interpretationes prosecutus est Bruno, nobisque viam aperiunt, ut censuras praecipue contra commentarium in psalmos illatas diluamus.



CAPUT III. DE CENSURIS ADVERSUS PSALMORUM INTERPRETATIONEM S. BRUNONIS.

Hic statim prae oculis habere optamus, lectores, [Col. 0024A] quae S. Hilarius Pictaviensis sapientissime scripsit initio expositionis in ps. CXXV: Nisi essent, inquit, in psalmis quaedam tales prophetiae, ut in res, atque in homines eorum temporum non convenirent, profecto auderent multi in psalmis nihil spiritualiter dictum existimare, putarentque nos commentitias, et ementitias interpretationes inquirere, quibus videremur altius nescio quid, ac profundius intellexisse; perinde quasi nos sensui nostro, ea quae scripta sunt, sensum diligentis, et sollicitae intelligentiae consequamur. Dixerat ante idem S. doctor in psal. CXLI. Nihil in psalmis nisi propheticum agnoscimus. Docet ergo S. Hilarius psalmos non ad litteram accipiendos, sed quae in eis prophetice, et figurate dicta sunt altiora comprehendere, ac significare, si sublato verborum [Col. 0024B] velamine mysteria abscondita proferantur. Stabilita ergo ex Hilario allegoricarum interpretationum convenientia, et utilitate; occurrere debemus his, qui Brunonis interpretationes singulares, et violentas dicunt. Allegoria, quam rhetores continuatam metaphoram vocant, quaedam est similitudo, et comparatio unius rei ad alteram propter quamdam relationem ad ipsam. Dum autem res aliqua alteri comparatur, plerumque non comparatur quoad omnes ejus proprietates, sed quoad aliquas, vel quoad unam tantummodo. In metaphoricis locutionibus, inquit S. Thomas, non oportet attendi similitudinem quantum ad omnia, sic enim non esset similitudo, sed rei veritas, 3, p. 1, q. 8, art. 1 ad 4. Satis profecto est ad similitudinis rectitudinem, si ea in re, quae [Col. 0024C] sumitur tanquam unus ex terminis comparationis, adsit ea proprietas quam in altero termino conspicimus, ad quam similitudinem, et allegoriam deferimus. Jam vero illa una proprietas, quae in comparatione duorum terminorum sumitur, quamvis per se ipsa clara non sit, et omnibus evidens; attamen si illa existat, recte ad alium comparationis terminum transferri poterit. Hinc ergo nascitur judicium de allegoriis, quae existimantur proprie, vel improprie deductae; si nimirum legentium menti, aut facile, aut nimis difficile, aut nullo modo appareat terminorum relatio, ex qua deducitur allegoria. At si has propter rationes eliminandae essent allegoriae sacrorum interpretum; jam quis non videat, improbandas [Col. 0024D] quoque esse ipsius Christi doctoris nostri interpretationes? Spinas enim divitias interpretatus est in ea parabola, in qua pro divitiis indicandis spinas posuit. Divitiae porro delectant, spinae pungunt doloremque excitant. Quid magis importunum, quin imo et contradictorium videtur; si in his tantum spinarum, divitiarumque proprietatibus, quae in omnium oculis primo aspectu incurrunt, relationem similitudinis consistere velimus? Nihilominus Christus spinas appellavit divitias, ob aliam secretiorem rationem, quam S. Gregorius M. hom. 15 in Evang. Lucae cap. VI, quae legitur in Sexagesima, adducit, inquiens: Quia divitiae cogitationum suarum punctionibus mentem lacerant; et cum usque ad peccatum pertrahant, quasi inflicto vulnere cruentant. Si ergo Christus Dominus [Col. 0025A] usus est his metaphoris, quas difficiliores appellavero, ob secretiorem rationem inter figuram, et figuratum, consequens est, ut a SS. Scripturarum indole hoc metaphorarum genus non abhorreat; ac proinde nec a recta Scripturas interpretandi ratione alienas esse illas interpretationes, quae parum obviae, atque in aliqua obscuritate involutae videntur. Praeterea ex quo idem S. Gregorius docet, ipsum Christum Dominum nostrum exponere dignatum esse, quod in parabolis docebat; nec tamen per se ipsum omnia explanare voluisse; id egisse ait, ut nos quoque his figurarum interpretationibus studeamus, et ostendamus sacras litteras sub metaphoris, et allegoriis aeternae vitae documenta complecti.

Quae hactenus diximus de universis Scripturis [Col. 0025B] interpretandis, et ad allegoriae regulas conformandis, peculiarem locum habent in psalmis, ex quibus nonnulla ex. gr. subjiciemus. Imprimis secundum litteram nullo modo intelligi potest illud ps. VI. Sana me, Domine, quoniam conturbata sunt ossa mea. Non enim proprium est ossium, ut conturbentur, cum sensu omni careant, sed per allegoriam, ossa, juxta Brunonis interpretationem, pag. 309, c. 1. praecipuas virtutes, fidem nempe, spem, et charitatem significant; quibus anima Christiana regitur, ac sustentatur. Similiter in psalmo VII, legitur de Deo: Arcum suum tetendit, et paravit illum, et in eo paravit vasa mortis. In his etiam verbis allegoricis sensus spiritualis est requirendus; quoniam Deus neque arcum, neque sagittas exercet; ideoque utrumque Testamentum [Col. 0025C] interpres noster designari putat, p. 312, c. 2, quoniam illa vitam bonis, malis autem mortem promittunt. Item in ps. IX ubi Propheta dicit: Qui exaltas me de portis mortis; docet Bruno pag. 315, c. 2, haereticos et peccatores portas mortis repraesentare, a quibus justi misericorditer a Deo liberantur. Neque dissonans videri poterit illa expositio in ps. XVII prae fulgore in conspectu ejus nubes transierunt. In his significari apostolos ait idem commentator, quorum documenta pura, et sancta per universum mundum propagata sunt. Dixerat etiam super illa verba Job cap. XXXVII: Et nubes spargunt lumen suum, pro lumine nubium doctrinam in Scripturis sanctis reconditam esse [Col. 0025D] intelligendam pag. 285, c. 1. Sexcenta alia afferri possent ex psalmis apposite, et non violenter interpretata; sed prosequi in his modum faciam, ut aliqua etiam de nimia allegoricarum interpretationum frequentia dicam, quod est alterum accusationis caput in nostrum commentatorem.

Ne gratis id asserere censores isti viderentur, oporteret, ut ostenderent Brunonem canonem illum excessisse, quo dixit: »Non minus vitium est, in his, quae ad litteram intelligenda sunt, allegoriam quaerere, quam quae allegorice intelligenda sunt, ad litteram velle interpretari.« Quomodo ad litteram exponent haec ps. LXXI. Suscipiant montes pacem populo, et colles justitiam? Nisi ut explicat S. Bruno pag. 450, c. 1, nempe in montibus, et collibus [Col. 0026A] apostolos, et doctores intelligi, qui caeteris omnibus eminent, et pacem, id est Filium Dei pacis auctorem, ejusque justitiam accipere digniores sunt. Similiter in eodem psalmo V, 16. Et erit firmamentum in terra: quomodo firmamentum, id est coelum, quod est super terram, in terra esse poterit? Inquit S. episcopus p. 452, c. 1, »Firmamentum vocatur Dominus, quia in ipso est sol, et luna, et stellarum omnium pulchritudo. Et quidem ipse est firmamentum in terra, quia in ipsa firmata, et fundata est Ecclesia.« Quaedam etiam secundum litteram, et secundum allegoriam explanavit idem S. doctor, ex quibus ex. gr. afferam illud ps. LXXV. Ibi confregit cornu, arcum, scutum, gladium, et bellum. Litteraliter dicit, intelligendum esse excidium Assyriorum exercitus ab [Col. 0026B] angelo Domini una nocte interfecti; spiritualiter vero designari omnia diaboli arma, ejusque artes omnes contra Ecclesiam a Christo confractas, atque deletas pag. 461, c. 1. Ex his alia colligi poterunt, quae supervacaneum est recensere; cum eadem perspicuitate, et utilitate conditi sint reliqui ejus commentarii, in quibus, dissoluto figurarum velamine, divinitatis arcana, sanctioraque documenta tradidit S. episcopus, et reseravit.

Cui enim non subvenit monitum a Christo datum apostolis, quibus dixit Luc. cap. VIII: Vobis datum est, nosse mysterium regni Dei, caeteris autem in parabolis, ut videntes non videant, et audientes non intelligant. Hinc docet A. N. admirandam esse divinam sapientiam, quae paganis, et Judaeis incrudelis [Col. 0026C] mysteriorum divinorum cognitionem denegavit, et non nisi in parabolis, figuris, et aenigmatibus locutus est eis; quatenus populus erat durae cervicis, et traditionibus Abrahae, quas jactabat, maxime addictus. Apostolis ergo, eorumque successoribus episcopis, et doctoribus datum est nosse mysteria regni Dei, ideoque ab his suscipiendae sunt interpretationum doctrinae, non a sapientibus saeculi, de quibus Propheta ait ps. LXIX. Peccatori autem dixit Deus: Quare tu enarras justitias meas, et assumis testamentum meum per os tuum? Ab illis, inquam, quos, ut ait apostolus I Cor. XII. Deus posuit in Ecclesia doctores, et ut alios docerent, dedit eis scientiam, et intellectum ad penetranda arcana coelestia, [Col. 0026D] et ad omnia vitae aeternae mysteria aperienda. Illi autem tanto majorem sibi vindicant existimationem, quorum missio in Ecclesiam, et vitae sanctitas maxima in commendatione fuit, et in signis multis illuxit. An vero Bruno unus ex his reputari debeat, prodigiis confirmata ejus electio ad episcopatum, et plura dum viveret, et post obitum, ab eo patrata miracula dubitare non sinunt.

Opponunt etiam, Brunonem Hebraicarum vocum sensum non satis proprie interpretatum. Sed id facile diluitur, ex consensu interpretationum Brunonis cum Augustino, Cassiodorio, et Beda, quos omnes errasse, stultum esset affirmare. His enim Hieronymum, qui de his vocibus interpretandis peculiarem tractatum scripsit, consuluisse credendura [Col. 0027A] est; quare, si eorum vestigia secutus est A. N., a recta interpretatione longe non abiit. Quibus vero parum utilis visa est Brunonis expositio in Psalmos, sufficit responsum ab Augustino datum de Trinit. lib. I, c. 3, cuidam ei detrahenti, quod in publicum ferret, quae ab aliis jam tractata, et exhausta fuerant. Dixit enim non libros omnes in omnium manus pervenire, et quamvis per totum mundum dispersi forent, tanto majorem splendorem, firmitatemque accedere veritati, quanto a pluribus scriptoribus, praesertim doctis, et sanctis asseratur. Sed inutilis haberi nequit multiplex divinarum Scripturarum interpretatio, quod pluribus refulgentibus radiis super ipsas, mysteriis, rebusque sublimibus plenas, earum intelligentiam facillus assequamur. Unum [Col. 0027B] superest, scilicet, ut respondeamus iis, qui ab aetate in qua vixit sanctus Bruno, eum pauci habendum [Col. 0028A] rationem petunt. Miror equidem verti in detrimentum honoris tanti viri, quod ad singularem ejus gloriam celebrandum est. Quid enim laudabilius, quam probari eam sui temporis infelicitatem, hoc est, optimarum disciplinarum, bonarumque artium omnem pene jacturam proprio ingenio, studioque superasse, et ita se erexisse, ut de sacris Scripturis, deque theologicis doctrinis praeclari scriptores optime meruisse fateantur? Non ne coaevi, aut paulo superiores Brunoni nostro fuere Petrus Damiani, Anselmus Cantuariensis, Ivo Carnotensis, Bruno Carthusianus? Si ergo eorum opera in pretio habentur, et Ecclesia traditionem sacrorum dogmatum, ab his continuatam accepit, cur in eorum numero collocandus non erit Bruno Signiensis, qui sacras [Col. 0028B] litteras tanta cognitionum copia, selectaque eruditione illustravit?



PROLEGOMENON TERTIUM.
[Col. 0027]


CAPUT PRIMUM. IDEA GENERALIS EXPOSITIONIS IN PENTATEUCHUM, IN JOB, IN PSALMOS, ET IN CANTICA CANTICORUM.
[Col. 0027B]

Noverat S. Bruno tam ad Judaeos revincendos, quam ad Christianos obfirmandos opus esse eis ostendere, unam eamdemque fuisse ab origine mundi religionem, cultum scilicet veri Dei, coeli, terraeque conditoris, nec aliud legem veterem hominibus praestitisse, quam supremi dominatoris cognitionem; [Col. 0027C] ut deinde adveniente per Jesum Christum reparatorem plenitudine gratiae, altioribus auditis veritatibus, assensum praeberent, sanctioraque praecepta adimplerent. Ut ergo id perficiat, in Genesi primum dicit exhiberi Deum omnium rerum uno verbo ex nihilo artificem, primique hominis Adae ex limo creatorem, a quo omne genus hominum promanavit. Deinde cum a Moyse lapsus Adae, innocentia, et integritate naturae praediti in culpam, et damnationem describatur, miserrimam sui, suorumque posterorum conditionem evasisse A. N. adserit, eumque salutis suae reparandae impotentem factum, repraesentat. Quia vero divini opificis benignitas hominem, invidia a diabolo proditum, in perditione non erat relictura, necessarium erat, ut quidam ejus misereretur, et ab [Col. 0027D] interitu vindicaret, cujus promissio Adae facta, omnibus fidem habentibus salutem attulisset. Hinc nostrae reparationis mysterium instaurari coepit, et a patribus in filios tradi ejus cognitio, ut Abel, Henos, Henoch, et Noe, primi fideles, et justi a sacris litteris celebrentur. Cum autem multa malitia hominum esset in terra, et cogitatio cordis intenta esset ad malum omni tempore (Gen. VI, 5) Deumque fecisse hominem poenituerit, arcam Noe ex praecepto Domini fabricavit, et posita in ea ejus familia, singulisque animalium speciebus, omnes viventes in aquarum diluvio exstincti sunt. Arca autem illa, ut Bruno animadvertit, futuram Ecclesiam significabat, in quam ingressi salvi fiunt, et qui extra ipsam sunt salutem nullo modo consequuntur. Restaurato [Col. 0028B] deinde habitatoribus mundo, ex his Deus sibi elegit Abraham justum, ut scilicet ab eo exsurgeret populus, qui segregatus ab aliis praevaricatoribus, et idololatris gentibus sibi obtemperaret, sanctumque cultum ipsi soli praestaret. Hic autem populus alterius populi acquisitionem significabat, cujus dux, et princeps in Jacobi vaticinio praenuntiatus, ad spem coelestis acquisitionis per Christum comparandae excitabat. Post Genesim sequitur expositio Exodi. [Col. 0028C] qui historiam continet Israelitici populi a Moyse de Aegypto educti; quando scilicet, quibusque portentis a jugo servitutis Pharaonis liberatus fuit; quae liberatio redemptionis hominum a diabolica tyrannide quam Christus operaturus erat, imaginem exhibebat. Nihil ex his commentator noster omittit; sed sibi ipsi semper cohaerens populum illum adumbrare Ecclesiam docet, quae multo majoribus beneficiis, atque virtutibus cumulata, a Christo constituenda erat. Et quia lex cordibus indita homines a malo non continebat, ut Israelitas obsequentes, et fideles sibi servaret Deus, Moysi legem lapideis tabulis inscriptam dedit, quam semper monentem haberent, et qua intelligerent, quid Deo, et quid proximo suo ipsis praestandum foret. Eadem sunt autem [Col. 0028D] novae legis Christianae praecepta; nempe charitatis in Deum, et proximum; et sicut omnia Veteris Testamenti mandata ad haec duo referuntur; ita novo in foedere omnis perfectio, legisque plenitudo per horum praeceptorum obedientiam adimpletur. Verum divino legislatori satis non fuit internae populi sui justitiae consulere; sed ad opera etiam externa religionis dirigere voluit; ut sui cultorem faceret, eumque supremum Dominum agnosceret. Tabernaculum itaque erigi Moysi mandavit, atque in arca collocari, symbolum divinae praesentiae, ac majestatis, sibique sacrificia fieri praecepit, in quibus humanae reparationis mysterium in veri Agni immolatione significaretur. Quare S. Bruno in expositione cap. VIII Exodi pag. 58, col. 1, dixit: »Christi passio [Col. 0029A] in Veteri Testamento per figuras et aenigmata significata tandem in Novo est adimpleta. Ibi Christus monstratur, hic immolatur. Ibi significatur, hic adimpletur. Ibi denique agni immolatio narratur, hic vera Christi passio praedicatur.« Atque ut magis magisque religiosus cultus animis Hebraeorum insideret, ac digne celebraretur, non omnes sacrorum ministros esse permisit, sed ex omnibus solam tribum Levi elegit, cujus viri sacerdotio fungerentur, et sacrificia juxta caeremonias, et ritus a Deo ipso constitutos peragerent. Haec altera legislatio, quae ad externam religionem spectat, in libro Levitici continetur; ubi diversa ministrantium munera, diversaeque res Deo offerendae stabiliuntur, ut sanctitas in omnibus eniteat, et supremo Domino maximum obsequium [Col. 0029B] exhibeatur. In hoc ministrorum ordine, in hac munerum, et rituum sanctione, cum forma ecclesiasticae hierarchiae designata videatur, S. Bruno episcopos vitae sanctioris exemplar se reddere admonet; clericis vero morum candorem, studiumque pietatis inculcat, et ad perfectam Dei servitutem incendit. Levitico succedit liber Numeri, ita dictus, quod Israelitici populi dinumerationem refert, quam Deus Moysi praecepit, ut viri ad arma apti describerentur, et ad praelia Domini gerenda procederent. Cum enim Israelitis regio bonis omnibus redundans promissa fuisset, illa nonnisi pluribus devictis hostibus obtinenda erat; atque ut diuturni laboris, et virtutis praemium possidenda. Non pro terreno, sed pro coelesti regno, Brunone sic adhortante, nobis [Col. 0029C] pugnandum est contra visibiles, et invisibiles inimicos, et acies virtutum instruenda, quarum robore, ac firmitate mundus, caro, diabolus superentur, et conculcentur. Corona non nisi victoribus datur, et in coelestem haereditatem hi soli ingressum habebunt, qui contemptis terrenis bonis toti se Deo mancipaverint. Quae Hebraeo populo carnali, et durae cervicis de temporali felicitate promissa sunt, nobis permansurae in coelo beatitatis figuram praetendunt, et ad fideliter obeundam hanc spiritualem militiam animum nostrum accendunt. Tandem Deuteronomium quintum librum a Moyse scriptum S. episcopus Signiensis interpretatus est, quem secundam legem complecti ait: quatenus praecepta, quae in superioribus libris promulgata sunt, in hoc innovantur, [Col. 0029D] et confirmantur; ut tanto magis supremi legislatoris voluntas innotescat, atque integra, et perfecta hominum obedientia respondeat. Hic breviter adnotabo, quod sicut sacer scriptor divinitus inspiratus argui de multis repetitionibus nequit, non solum hoc in extremo libro: sed etiam in praecedentibus; ita nec S. Bruno insimulandus erit, si iisdem, vel non dissimilibus utatur interpretationibus, quoties eadem loca occurrant.

Pentateuchum hac in collectione excipit commentarius in librum Job, qui ut liber divinus tota ab antiquitate receptus est in Ecclesia; ac proinde protocanonicus appellatus. Singularis fulget hac in expositione perspicuitas, et brevitas: figurae, et vaticinia [Col. 0030A] de Christo eximie explanantur, atque moralia documenta, quae passim producuntur, scriptorem divinitus inspiratum ostendunt.

Accedit ad librum Job Psalterium, de cujus expositione plura diximus supra; quam ob rem hic pauca adnotasse sufficiet. Imprimis animadvertendum est Psalmistam aliqua apertis verbis enuntiare de Christo, alia in figuris, et allegoriis adumbrare, quod commentator noster prae oculis habens, quae jam adimpleta sunt, ea clare, et perspicue ostendit; quae vero adimplenda remanent, certis argumentis probavit credenda. Praeterea in psalmis ordo constitui nequit; prophetae enim non sua, sed quae a Spiritu sancto eis inspirata sunt, scripto tradiderunt; et cum ille ubi, et quomodo vult spiret, coelestis veritatis magister, ut se revelat, audiendus [Col. 0030B] est. Inde patet neminem ad haec referenda mysteria accedere debere, nisi prius superna lumina imploraverit, sciens Christum Dominum Deo Patri gratias egisse, quod, quae sapientibus saeculi abscondere voluerat, ea parvulis, id est discipulis suis manifestavit. Hanc divinam sapientiam, non tam assiduis precibus apud Deum, quam diuturna lectione, et meditatione SS. Patrum Bruno sibi comparare studuit; ideoque mirum non est, si ejus in commentario nunc Ambrosium, modo Augustinum, Cassiodorium, vel Bedam interpretantes audiamus. Dixit enim Salomon Eccli. c. XXXIX. Sapientiam sanctorum exquiret sapiens, et in prophetis vacabit; siquidem nemo privato spiritui se fidere debet; sed doctos, ac [Col. 0030C] sanctos viros consulere, quorum doctrinam, et auctoritatem probari ab Ecclesia compertum est.

Quaedam etiam praemonenda sunt de Cantico canticorum, quem librum Brunonem similiter exposuisse jam diximus. Et quidem primo in dubium revocari nequit juxta communem SS. Patrum sententiam, regem Salomonem a Deo inspiratum libri hujus auctorem exstitisse, frustra nonnullis modernis heterodoxis repugnantibus, eumque ab Ecclesia inter divinos libros, et canonicos semper admissum. Secundo meminisse oportet, quid liber iste complectatur: est enim sacrum epithalamium, id est carmen nuptiale, non ad terrenas nuptias exornandas; verum ad sublevandos humanae mentis sensus, ut digne de amore Dei cogitet anima fidelis, ad [Col. 0030D] eum aspiret, ejusque suavissimis deliciis, tanquam inter sponsum, et sponsam perfruatur. Haec eadem complexus est S. Bernardus serm. 1 in Cant. cantic. Salomon, inquit, divinitus inspiratus, Christi et Ecclesiae laudes, et sacri amoris gratiam, et aeterni connubii cecinit sacramenta, simulque expressit sanctae desiderium animae, et epithalamii carmen exultans in spiritu, jucundo composuit eloquio, figurato tamen, etc. Tertio adnotandum, quod cum colloquium spiritum inter et spiritum, dum viatores sumus, nonnisi per res, et ideas corporeas exprimi possit; ideo voces illae allegoricae, quibus utitur Salomon, non ut sonant, accipiendae sunt, sed intelligendae secundum earum significationem. Nihil ergo minus castum, et sanctum toto [Col. 0031A] in Cantico intelligatur; sanctus enim est sponsus, sancta et sponsa, adeoque quidquid profanum, et terrenum est procul absit. Quarto dicam ab hac sponsa, ad Dei amorem possidendum assumpta, repraesentari Ecclesiam, quam Christus Dominus proprio sanguine sibi acquisivit, atque in eam thesauros veluti omnes suae dilectionis effudit. Sed multo sublimius veritatem significationis attingemus, si Dei Filium hoc in sponso agnoscamus, qui humanam, post Adae peccatum, commiseratus conditionem, carnem nostram (cujus sacrificium salutis nostrae pretium futurum erat) tanquam sponsam sibi sociavit, illudque spirituale connubium indissolubile celebravit, quod protoparenti Adae praenuntiatum, expectatio fuit omnium saeculorum. Et quia [Col. 0031B] is, qui ab aeterno Filius Dei erat, in tempore filius hominis generari debebat, non secundum communem generationem, sed quae coelestis omnipotentiae opus esset, virginem sibi matrem in terris elegit, cujus puritatis ac sanctitatis plenitudine ita delectatus est, ut nulla alia creatura ei charior fuerit, nullamque ditioribus muneribus cumulaverit. In hoc igitur sacro epithalamio, vel Deum cujuscunque animae fidelis amatorem inspiciamus, vel pro sponsa Ecclesiam intelligamus, aut Filii Dei in suscipienda carne nostra charitatem agnoscere velimus, vel tandem ad Deiparam mysticos sensus referamus: haec omnia in Cantico canticorum contineri, ac repraesentari catholici omnes interpretes consentiunt. Hujusmodi mysteria in figuris, et tropicis vocibus a sacro [Col. 0031C] scriptore usurpatis perfecte intelligens S Bruno, modo Deum cum anima, quandoque Ecclesiam cum Christo, nunc sponsi amicos, alias sponsae amicas, veluti personas colloquentes inducit, et proprietates, seu characteres cujusque personae a principio usque ad finem mirifice servat, atque describit. At quod mirabilius est, quamvis ille suo in commentario studuerit brevitati, nihil tamen omissum, sed singula ad propriam significationem perducta conspiciuntur. Fateri non verebor in multis Brunonem cum interpretatione olim Cassiodorio attributa consentire, quod aperte ea usum fuisse demonstrat, non omissis tamen aliis SS. Patribus, qui Canticum canticorum illustrarunt, ut nos opportune adnotabimus. [Col. 0031D] Huic commentario praemittitur ejusdem auctoris illustratio in parabolam Salomonis De muliere forte, in qua describenda lectores veluti praeparat ad mysterium majoris elevationis quod in Cantico canticorum explanare sibi proposuerat.



CAPUT II. DE THEOLOGICIS DOCTRINIS,



§ I. De divinis attributis.

Expositis ordine, et fine, ad quos S. Bruno suas [Col. 0032A] deduxit interpretationes in divinos libros, amplissimus mihi aperitur campus disserendi de theologicis doctrinis, in quibus quam profunde versatus fuerit, ex his, quae allaturus sum, constabit. Et sane quamvis inenarrabilia sint Dei attributa, cum Deus inaccessibilem lucem inhabitet, et immensa, incomprehensibilisque sit ejus natura; attamen tales de ejus essentia, omnipotentia, aeternitate, immutabilitate, ac bonitate notiones praebet, ut nulli alteri, quam supremo enti, primae causae, Deo scilicet convenire posse, fateamur. Ab illis itaque verbis Exodi cap. III. Qui est, misit me ad vos, essentiam Dei designatam intelligens, ait: pag. 49, col. 2. »Dicat ergo, qui semper est, qui idem semper est, qui nunquam coepit esse, qui nunquam desinit esse, [Col. 0032B] qui a nullo suscipit esse, qui omnibus dat esse, qui de proprio non mutatur inesse, vel non esse. Ille, qui sic vocatur, misit me ad vos: hoc enim nomen nulli alii convenit, hoc nomen solius Dei est.« Eadem de Deo habet S. Bruno in comment. ad cap. XIV in Job, p. 248, c. 1. »Quia enim Deus semper est, idem est, immutabilis est, et cunctis rebus, et temporibus semper praesens est. Ideo ipse solus est, quia nulla alia res ita est.« Hujusmodi naturae divinae imago, adeo proprie Deum repraesentat, ut illi soli conveniat. Quis enim suum esse ita sibi proprium asserere potest, ut semper a se fuerit, a nullo acceperit esse, sed omnibus rebus, quando ei placuit, dederit esse, quem nulla alia causa praecessit, qui infinitus est, omnes scilicet excellentias, et virtutum [Col. 0032C] proprietates in se continet, nec ullis finibus est circumscribendus? [(2) 1Kb] Qui infinitus est, omnipotens esse debet, adeoque omnipotentia est Dei attributum, de qua a Brunone super cap. I Genesis, p. 1, c. 12, haec habemus. »In principio creaturarum omnium creavit Deus coelum, et terram, et ea scilicet, quae continentur in eo, id est angelos, virtutesque coelestes, et terram jam quasi praegnantem, et parturientem, omniumque eorum materiam, et matrem, quae ex ea oriuntur.« Praeterea pag. 3, col. 1, de omnipotentia addit: »Duplex firmamentum a Deo factum dicitur; illud nimirum, quod sine intermissione volvitur, in quo sol, et luna, et stellae apparent. Est autem et aliud coelum super hoc valde dignioris, [Col. 0032D] excellentiorisque naturae, super quod antiquus hostis ascendere cupiens, dicebat, in coelum ascendam,« etc. Deus est immutabilis; nam quamvis in tempore mundum condiderit, attamen mutatus dici nequit. »Mutatio in Deo nulla est,« sunt haec Brunonis verba eodem in loco, p. 5, col. 2, »cui nihil novi accidit, cui et praeterita, et futura praesentialiter adsunt, qui priusquam mundum faceret, in suae mentis dispositione jam factum gestabat [(3) 1Kb] . [Col. 0033A] Neque dum aliquid creat in aliquo movetur, quia quantum ad se nihil novi agit; sed quia ante tempora disposuit, quomodo, et quo in loco, vel tempore disposuit, quomodo, et quo in loco, vel tempore disposita sunt, fieri jubet. Erat igitur mundus, priusquam fieret, quia in Deo nullum unquam initium habuit.« Deus est aeternus. »Omnia enim, quae temporaliter fiunt,« sequitur S. Bruno pag. 5, c. 1, »in ipso quidem ante tempora vivebant. Unde bene dicitur: Qui vivit in aeternum fecit omnia simul. Simul enim omnia creavit, quia quando, vel qualiter cuncta fierent, simul disposuit.« Cum ergo nullum principium in Deo concipi possit; quin imo sit ipse rerum omnium initium, et causa effectrix cujuscunque creaturae; cum et ipse permaneat, qualis semper fuit; necessario consequitur, quod tota in aeternitate [Col. 0033B] idem sit futurus. [(4) 1Kb] Quam notionem praebeat S. episcopus de bonitate Dei, his eximie exprimit: »Deus a se ipso, et substantialiter bonus est; caetera vero non a seipsis neque sunt, neque bona sunt, sed a Deo sunt quidquid sunt. Laudemus igitur Dominum, quoniam bonus est, et substantialiter bonus, et qui nunquam potest esse nisi bonus p. 526, col. 2.«



§ II. De Trinitate.

Qui de divinis attributis tam praeclare disseruit, non minus luculenter augustum Trinitatis mysterium intelligendum dedit. Exponens enim illa verba Genes. cap. I, pag. 6, col. 1, Faciamus hominem, haec habet: »Deus ergo est, qui loquitur. Nunquid [Col. 0033C] ad angelos? Absit. Non enim ab angelis creatus est homo; alioquin non unus, sed multi creatores essent; at solus Deus est omnium creator. Sic enim scriptum est II Machab. I, 24: Creator omnium terribilis, et fortis. Itemque ps. CIII, 24: Omnia in sapientia fecisti. Si igitur verum est, quod negari non potest, solus Deus creavit omnia, quos ad hominem creandum invitabat, dicens, faciamus hominem? Audiamus igitur quid in capite libri hujus dicitur. In principio creavit Deus coelum, et terram. Habes ergo Deum, id est Patrem, habes et principium, id est Filium: sic enim ipse ait Joan. VIII, 25: Ego principium, qui et loquor vobis. Sed quid sequitur? Et Spiritus Dei ferebatur super aquas. [(5) 1Kb] Habes igitur et Spiritum sanctum. Quod autem non solus [Col. 0033D] Pater coelum creaverit, sed simul cum eo Filius quoque, et Spiritus sanctus, dicat Psalmista ps. XXXII, 6. Verbo Domini coeli firmati sunt, et Spiritu oris ejus omnis virtus eorum. Tota autem Trinitas, id est Deus, et Verbum ejus, et Spiritus ejus, unus [Col. 0034A] Deus, et iste quidem dicit: faciamus hominem, non extra se auxilium petens, sed in se cum Filio suo, et Spiritu sancto cuncta disponens.« Neque minus mysterii sanctissimae Trinitatis veritatem evincit A. N. ex alio ejusdem Genesis testimonio cap. XVIII, ubi dicitur: Abraham tres vidit, et unum adoravit. Ad haec S. Bruno sic effatur p. 18, c. 2. »Semper Abraham in fide crescit, semper de Deo majora cognoscere meruit. Ecce enim quod id temporis omnibus incognitum fuit, in Trinitate Deum cernit, et in unitate Deum adorat; non quod Trinitatem ipsam viderit; sed quia per hoc, quod viderat, in Trinitate et unitate Deum cognoscere meruit; unde cum tantum tres viderit, non tamen nisi unum adorat, non nisi unum Dominum vocat.« Sed omissis [Col. 0034B] reliquis hujusce mysterii testimoniis, ex aliis Scripturae locis depromptis, disertissime agit S. Bruno de Trinitate in 1, 2, et 3 capite, lib. IV Sententiarum, ubi totam theologicam doctrinam perspicue, et apposite instruit, eruditeque tradit. In primo enim capite postquam praemisit illud Deuteronomii cap. VI, 3. Audi, Israel; Dominus Deus tuus, Deus unus est; et illud ps. LXXX, 5. Israel si me audieris, non erit in te Deus recens, neque adorabis Deum alienum; ego enim sum Dominus Deus tuus; his sapientissime prosequitur: »Haec Judaei legentes, et non intelligentes irrident Christianos, quasi non unum, sed tres Deos colant. Quibus digne satis Dominus in Evangelio ait: Matth. XXII, 29. Erratis nescientes Scripturas, neque virtutem Dei. Nos enim non tres [Col. 0034C] deos, sed Deum unum in tribus personis colimus, et adoramus Patrem, et Filium, et Spiritum sanctum. Deus quidem unus est, et Filius Deus est, et Spiritus sanctus Deus est; non tres tamen Dii, sed unus est Deus. Tres enim istae personae una essentia sunt, una deitas, una virtus, una majestas, una sapientia, una fortitudo, una omnipotentia, unum lumen, unum principium, una claritas, et quaecunque aliae sunt, praeter personalem proprietatem, quae de una persona dicuntur, de omnibus pariter dicuntur. Et qualiter enim Pater, taliter et Filius, et Spiritus sanctus Deus est, omnipotens, fortis, magnus, et sapiens est, et quaecunque alia simili modo dici possunt. Non tamen tres dii, vel tres omnipotentes, sed unus Deus, unus omnipotens, unus fortis, magnus [Col. 0034D] et sapiens [(6) 1Kb] . Personalis autem proprietas haec est, ut Pater genitor, Filius genitus, Spiritus vero sanctus nec genitor, nec genitus, sed ab utroque procedens credatur, et intelligatur.« In progressu autem hujusce capitis exponit A. N. symbolum vulgo [Col. 0035A] Athanasianum, atque ex eo eruit doctrinas catholicum dogma de Trinitate confirmantes; praecipue vero in distinctione personam probat naturae identitatem, ut jam fecerat in comment. super ps. LX, pag. 434, col. 1: Habitabit in eo usque in finem. »Habitat, inquit, Pater in Filio, ut idem in eodem. Quamvis enim alius sit Pater, et alius Filius, non tamen aliud Pater, et aliud Filius. Habitabit igitur Pater in Filio usque in finem, et quia neque Pater, neque Filius habebit finem. Semper igitur in Filio Pater, et semper in Patre Filius, et in utroque Spiritus sanctus.« Dixerat etiam in comment. ps. LXX, pag. 450, c. 1, non differre Filium a Patre in justitia, quia non differt in substantia. In secundo capite disserit primum S. Bruno de indivisibilitate essentiae [Col. 0035B] divinae, quamvis in tribus distinctis personis reperiatur. »Dividitur, inquit, haec unitas indivisibiliter; quia quamvis personae tres sint, Deus tamen unus est, qui non per partes divisus, sed totus in singulis est. Quoniam enim una Dei substantia in singulis personis est, divisa quadammodo esse videtur; sed quia tota in singulis est, indivisa esse probatur. Tota enim essentia divinitatis est in Patre, tota in Filio, tota in Spiritu sancto: quoniam et Pater Deus, et Filius Deus, et Spiritus sanctus Deus, et hi tres unus Deus.« Eadem docet A. N. in cap. 5, lib. IV Sentent. De circumcis. Domini, exponens illa Joannis verba I epist., V: Tres sunt, qui testimonium dant in terra: Pater, Verbum, et Spiritus, et hi tres unum sunt. Post haec, assignat differentiam inter [Col. 0035C] substantiam temporalem, mutabilem, et contrariorum susceptibilem, et substantiam divinam, aeternam, immutabilem, nullisque contrarietatibus obnoxiam, quam semper simplicem, et unam dicit, eamdemque numero, semper tamen in pluribus existentem; quibus positis, ad refellendum Arianorum errorem descendit. Utitur primum eadem essentiae divinae expositione, in comment. super cap. III Exodi tradita, hisque argumentis suam conclusionem deducit. »Semper enim, ait, totus Deus sapientia est, semper et totus virtus est, veritas est, lumen est, principium est, et similia. Neque aliud est ei esse, et omnipotentem esse, et haec omnia in ipso sunt unum. [(7) 1Kb] Omnia haec est Pater, omnia Filius, omnia Spiritus sanctus. Quomodo ergo Pater major [Col. 0035D] Filio, vel antiquior esse potest, cum filius aeternus sit, et ante aeternum nihil sit? Si ante aeternum aliquid esse potuit, et antequam Filius esset, Pater esse potuit. Sed ante aeternum nihil esse potuit; non est ergo Pater antequam filius, praesertim cum Filius Dei, verbum Dei sit, virtus Dei sit, sapientia Dei sit. Neque enim antequam Verbum, antequam virtus, antequam sapientia, Pater esse potuit. Qualis enim esset, si fortis, et sapiens non esset? Neque enim sine virtute fortis, neque sapiens sine sapientia esse [Col. 0036A] potest. Sapientia enim in Patre, et Filio, et Spiritu sancto una est, et praeter ipsam nulla est. Ipsa est de qua dicitur: Omnia in sapientia fecisti, ps. CIII, 24. Et ipsa quidem est Verbum Dei, per quod scriptum est: Omnia per ipsum facta sunt, et sine ipso factum est nihil (Joan. I, 3). Si ergo haec sola, et non alia sapientia in Deo est, aut sine sapientia (quod nefas est dicere, aut cogitare) Pater aliquando fuit, aut ante hanc sapientiam nunquam fuit; impossibile est igitur ante Filium Patrem esse.« Ario vero objicienti genitorem naturaliter praecedere genitum; quia qui gignitur, supponit eum a quo generatur; respondet divinam generationem non esse similem creaturarum generationibus, sed singularem, et admirabilem dici in Scripturis. Neque tamen in creatis [Col. 0036B] desunt exempla, quibus patet genitum gignenti posteriorem non esse, ut calor, et splendor, qui non post ignem, sed cum igne statim manifestantur; quare ab Apostolo Dei Filius splendor Patris appellatur (Hebr. I, 3). Praeterea verbum ab intellectione procedit, nec tamen intellectio est prior verbo, quod ostendit S. Bruno, probans intelligentiam, memoriam et usum in nobis unum esse, et sine se esse non posse, neque unum prius aliis, aut posterius existere. In tertio autem capite docet A. N. arcana divinitatis esse imperscrutabilia, nec ulli hominum viatori datum ea comprehendere; nam quamvis Moyses, et Abraham dicantur in Scripturis facie ad faciem cum Deo locuti, et quamvis apostoli cum Christo Domino familiariter conversati sint, et a [Col. 0036C] coelo Patris vocem eum filium dilectum appellantem audiverint, attamen qualis naturae qualisque essentiae sit Deus cognoscere non sunt consecuti. Quare his concludit Bruno: »Si Moyses, et apostoli, qui Spiritu Dei pleni erant, in quibus et per quos Deus loquebatur, eum sicuti est, videre, et audire, et intelligere non potuere, temerarium esse videtur de ejus nos essentia perscrutari; praesertim cum ipse dicat, Exod. cap. XXXIII, 13: Non videbit me homo, et vivet.«

Probaverat jam ante S. Bruno in cap. 2, lib. III Sent. omnimodam Christi, ut Filii Dei, cum Patre aequalitatem, illustrans vers. 6, ps. XXIII: A summo coelo egressio ejus, et occursus ejus usque ad summum [Col. 0036D] ejus. »Hoc est, inquit, quod ipse ait Joan., XVI, 28. Exivi a Patre, et veni in mundum, iterum relinquo mundum, et vado ad Patrem. Denique a summo ad summum est occursus ejus, quia per omnia aequalis est Patri, secundum divinitatem. De quo et Daniel ait cap. VII, 13: Aspiciebam in visu noctis, et ecce in nubibus coeli filius hominis venit; et datum est ei regnum, et honor, et potestas, et usque ad antiquum dierum pervenit. Usque ad antiquum namque dierum perveniet Dominus, quando similis Patri, et aequalis per omnia apparebit. Si enim esset aliquid secundum [Col. 0037A] divinitatem, in quo differret ab ipso, non utique perveniret ad ipsum. Pervenit igitur usque ad ipsum, quia in nullo distat ab ipso.« Alium luculentiorem locum, ubi S. Bruno asserit aequalitatem cum Patre Christi, ut Filii Dei, praestat commentatarius super illa verba ps. CIX, p. 538, c. 2: Dicit Dominus Domino meo: Sede a dextris meis. Ubi refert interrogationem factam Judaeis a Christo, Matth. cap. XXII, 45, quid ipsis videretur de Christo, et cum respondissent, credere eum esse filium David, his Christus illos perstrinxit: Quomodo ergo David in spiritu vocat eum Dominum, dicens: Dicit Dominus Domino meo; Sede a dextris meis. Quomodo cum Dominum vocat, si filius ejus est? Et non potuerunt ei respondere verbum. His praemissis, ita disserit S. [Col. 0037B] episcopus: »Haec questio apud Judaeos indissolubilis manet; neque enim hoc intelligere potest, nisi qui Deum et hominem esse Christum credit. Unde nobis haec quaestio facillima est, qui Salvatorem nostrum, et secundum divinitatem Dominum David, et secundum humanitatem filium esse David non dubitamus. Et hoc est, quod ait: Dicit Dominus Pater Domino meo, Filio suo: Sede a dextris meis. Sedere autem cum Deo in una sede, et a dextris sedere, aequalitatem significat. Judaei vero, neque Deo aequalem, neque in coelis ascendisse, neque simul in eadem sede a dextris ejus sedere credunt. Et ab hac infidelitate sua non prius recedent, donec ponantur scabellum pedum ejus. Hoc autem erit in judicio, quando in sua majestate eum videntes et [Col. 0037C] Deum, et hominem certissime esse cognoscent. Probat ergo Propheta ab auctoritate ipsiusque Patris, quia Filius aequalis est Patri, et quia sedet, et sedebit ad dexteram Patris, donec inimici ejus fiant scabellum pedum ejus.« Praeterea eodem in psalmo explanans illa verba: Ex utero ante luciferum genui te, coaeternitatem Christi ut Filii Dei luculentissime docet S. Bruno. »Et hoc similiter, ait Propheta, dicit Dominus Domino meo, quia genui te. Unde? Ex utero. Quando? Ante luciferum. Nullum tempus ostenditur, quando ante Luciferum dicitur, quia in infinitum ascenditur. Sed quid est ante luciferum, nisi antequam dici, vel intelligi, vel cogitari possit? . . . . . . . Sed quid est quod ait: Ex utero? Deus enim neque cor, neque uterum habet, neque ulla [Col. 0037D] partium divisio in illo est. Quod igitur ait: Ex utero ante luciferum genui te, tale est ac si diceret, ex meipso, ante omnem creaturam, et antequam dici, et excogitari valeat, genui te. Hunc usque Pater ad Filium.«

Sed et de Spiritu sancto, ejusque processione a [Col. 0038A] Patre, et Filio doctissime scripsit S. Bruno in tractatu De sacramentis, et mysteriis, ubi agit de confirmatione, et peculiariter super illud Joann. cap. XX, 22. Quod Christus daturus apostolis Spiritum sanctum insufflavit super eos. »Poterat, inquit Salvator noster, sine omni insufflatione dare Spiritum sanctum, quem ideo insufflando dedit, ut ab ipso quoque, sicut a Patre ejus procedere intelligamus. Quamvis enim nesciamus quomodo Spiritus sanctus a Patre Filioque procedat [(8) 1Kb] (hoc enim hac in vita, in qua non videmus nisi per speculum, et in aenigmate [I Cor. XIII, 12], nulli revelatur [(9) 1Kb] ) certissime tamen scimus et nullatenus dubitamus eum procedere a Patre et Filio, id est de substantia Patris et Filii. Hoc enim ei proprium est, et de nulla alia substantia [Col. 0038B] procedit, a nullo alio mittitur, et a nullo alio datur Spiritus sanctus. Datur enim officio sacerdotum, sed non a sacerdotibus. Sic enim adest virtus Christi per insufflationem, quae a sacerdotibus in honorem significationis Spiritus sancti, per verba, quae dicuntur in nomine suo.« Eamdem Spiritus sancti processionem asseruit A. N. in Exod. comment. p. 89, col. 2; ejusque manifestationem apostolis factam in die Pentecostes, de qua inferius a nobis agendum erit.

Ut autem tenuitati nostrae subveniamus, hortatur nos S. episcopus, ut quae de ineffabili Trinitatis mysterio tradiderunt SS. Patres consulamus. »Fides ego sanctorum, inquit, nobis sufficiat, neque enim meliores sumus, quam Patres nostri, neque ultra [Col. 0038C] quaeramus quae illis divinitus sunt revelata, et qui nos ipsos, et ea, quae in nobis sunt intelligere non valemus, ad ea quae supra nos sunt nos extendere non laboremus.«



§ III. De incarnatione Domini.

Deus altissimo consilio hominem ad similitudinem suam condiderat eumque Spiritu sapientiae et intelligentiae repleverat, ut ad sui cognitionem, et amorem perduceret; non enim tantae dignitatis, tantique luminis alia ex causa participem fecit, nisi ut ei facultatem, et copiam suae cognitionis impertiret. Utinam ergo ab illo praestanti felicique statu per culpam non excidisset! Utinam in innocentia et integritate suae originis perstitisset [(10) 1Kb] ! Non obscurata fuisset in eo lux illa qua Dei vultum proxime [Col. 0038D] intueri valuisset, neque privilegia suae originalis conditionis amisisset. »Homo a Deo, inquit S. Bruno serm. 1 De Trinit., quasi mane est conditus, quia retinens Dei similitudinem, vere luci proximus videbatur. Poterat enim de propinquo Deum cernere, scilicet in se et per se, nulla re extrinsecus interveniente. [Col. 0039A] Sed et propinquitatem, et similitudinem amisit, dum se inobedientiae malo subjecit:« Ab hac extrema calamitate placuit Deo in sua misericordia infinito hominem per Filium suum unigenitum humana carne indutum eripere, et qui angelis praevaricatoribus non pepercerat, saluti hominis prospicere dignatus est. [(11) 1Kb] Hujus magni mysterii, et sacramenti plures in primis patriarchis figurae praecesserunt, ut veritas promissi Reparatoris adventus, tot ante saecula praenuntiata, et praesignata, fidem, et spem redemptionis apud homines obtineret. Primum, Abelem a fratre Caino interemptum dixit Bruno comment. in Genes. p. 14, col. 1, Christum significare a fratribus suis nempe Judaeis crucifixum. Secundo, Jacob Christum repraesentavit. [Col. 0039B] »Advenit Jacob, inquit p. 32, col. 2, advenit Christus; sed quomodo? Vis audire quomodo? haedorum pellibus involutus, id est in similitudine carnis peccati. Exinanivit enim se formam servi accipiens, etc. Hoc enim fuit primum hominis indumentum, quando primus homo de paradiso expulsus est. Tali igitur veste indutus venit Christus, ferens secum duos haedos optimos: alterum pro peccato, et alterum in holocaustum, carnem videlicet, et sanguinem suum: his etenim peccatum originale, solvitur, et Deus ab indignatione placatur.« Tertio, pro symbolo Christi intellexit A. N. lapidem super quem ipse Jacob dormivit. »Lapis ille, ait, super quem Jacob dormivit, Christus est, qui pluribus in locis lapis vocatur. Super ejus pectus quoque Joannes evangelista [Col. 0039C] recubans, non minora quam Jacob videre meruit,« p. 32, col. 1. Et iterum p. 34, col. 1, de de eodem lapide dicit: »Ille etenim lapis Christi carnem significabat, in quo omnis plenitudo divinitatis habitabat corporaliter, De quo scriptum est: Sapientia aedificavit sibi domum. Prov. I, 9, carnem scilicet, quam assumpsit, quia Verbum caro factum. Quarto, Josephum etiam Christum praemonstrasse asserit p. 39, c. 1. Joseph enim, inquit, qui accrescens interpretatur, Christum significat, cujus regnum, et imperium tantum crevit, ut mundum impleret universum.« Quinto, duplici in loco Moysen Christi typum gessisse dixit S. Bruno; in comment. enim ad Exod., cap. II, pag. 48, col. 2. »In diebus illis, [Col. 0039D] egressus est Moyses ad fratres suos, viditque afflictionem eorum. Vidit autem et virum Aegyptium percutientem quemdam Hebraeum, quem ipse occidens abscondit sabulo. Similiter et Christus Dominus noster, veniens in hunc mundum, multos Aegyptios, id est malignos spiritus interfecit, virtute privavit, atque de obsessis corporibus ejecit.« Ad caput autem XXIV ejusdem Exodi pag. 84, col. 1, haec habet: »Moyses enim legislator, et Dei populi [Col. 0040A] mediator mediatorem Dei, et hominum Jesum Christum significavit, utriusque Testamenti datorem.«

Quaerit A. N. utrum homo, an angelus ad solvendam Deo satisfactionem idonei fuissent, et docet in tract. De incarnatione Domini, neutrum ex his tantum beneficium humano generi promereri valuisse. Nullus hominum, ait, hanc hostiam salutarem, Deoque dignam offerre poterat, quia omnes originali, et actuali peccato obnoxii tenebantur; ac proinde ab hoc sacrificio tanquam invisus et indignus expellebatur. Neque angelus in sua natura id praestitisset; quia cum sit incorporeus, adeoque invisibilis, in sacrificium passionis se praebere non valebat. Forsitan si humanam naturam angelus assumpsisset, et in ea passus fuisset, salutem hominibus universis [Col. 0040B] adtulisset? Sed tanta charitas in angelis supponi nequit; quia ex apostolo, ad Rom. cap. V, 7, aliquis justus vis pro justo moritur, ne dum pro injusto damnetur. Accedebat etiam, quod ante Christi adventum homines propter peccatum ab angelis odio habebantur, et auferri debebat occasio, ne forte si idem homo ab angelo esset redemptus, eumdem angelum pro Deo veneraretur, qui lapides, ligna, et aeramenta jam pro Deo adorabat. His igitur, aliisque plurimis rationibus cum angelica victima excluderetur, solus restabat Creator, qui sua miseratione et solita pietate humano compatiens generi, saepe dictum hominem liberaret, et a diabolica fauce perplexum eriperet, et hoc non in sui natura, ut qui solum hominem redimere venerat, Deus et homo [Col. 0040C] immolaretur. Haec supradicta supponunt S. Augustini doctrinam, aientis lib. XIII De Trinit., c. 10, divinae omnipotentiae alios modos non defuisse, quibus salvaret homines; sed quem eligit, convenientiorem omnibus fuisse. Poterat enim Deus peccatum, vel injuriam peccati gratiose condonare, et acceptare satisfactionem hominis, etsi inaequalem, et imperfectam. Sed in hypothesi, quod Deus hominem liberare, et absolvere noluerit, nisi exigendo satisfactionem talem, quae condigna sit, et aequa; ita ut illa posita, Deus ex justitia teneatur homini culpam condonare, necessarium fuerit hanc satisfactionem exhiberi a Deo incarnato: sic ut a nullo homine puro, quantacunque gratia exornato, reddi aequalis [Col. 0040D] non potuisset.

»Cum vero in divinitate personarum differentiam catholica credat Ecclesia, videlicet Patris, et Filii, et Spiritus sancti, non immerito considerandum est, inquit A. N. eodem in tractatu De Incarn., cui haec assumptio conveniebat [(12) 1Kb] . Pater autem si intra virginalem uterum assumeret hominem, et ab eodem nasceretur, idem essent, Pater et Filius. Pater secundum divinitatem Filius vero secundum [Col. 0041A] humanitatem, quod et credere, et etiam dicere nefas est. Aliud quoque majus esset nefarium, quoniam duo filii adessent in divinitate; scilicet Pater filius secundum humanitatem, et Filius Dei filius secundum divinitatem. Tanto ergo errore vitato, praedicta assumptio Patri non conveniebat. Adhuc restat dicere, si Spiritus sanctus competens esset ad immolandum. Si autem idem Spiritus hominem acciperet, et pro eo vellet immolari, supradictus error in divinitatem caderet; revera etenim duo filii et crederentur, et haberentur in ea. Filius Dei secundum divinitatem, quemadmodum diximus; filius et Spiritus sanctus secundum humanitatem. Ergo utrique, Patri et Spiritui sancto praelata assumptio non congruebat, quoniam neuter horum in tali negotio admitti [Col. 0041B] valebat. Ergo solus Filius ad hoc agendum condecens aderat, cui per justitiam inerat hominem per se creatum salvare, et diabolo suam potestatem petenti obviare, eumque ipsum hominem decipientem decipere, et ablato totius orbis imperio, perpetua in inferno religare [(13) 1Kb] .« Explanaverat jam ante hoc idem mysterium S. episcopus in Expositione ps. LXVII, 20, pag. 439, c. 1: »Prosperum iter faciet nobis Deus salutaris noster, Deus noster, Deus salvos faciendi, et Domini exitus mortis. Prosperum, inquit, iter faciet nobis Deus salutaris noster; per quem specialiter Dei Filium intelligere possumus, qui nos sua morte salvavit. Et ipse est Deus noster; quia, quamvis sit Deus omnium, proprie Christianorum Deus est. Ipse quoque est Deus salvos faciendi, quia ad hoc venit ut mundum [Col. 0041C] redimeret et salvaret. Et ipse est Deus Domini exitus mortis. Per quod intelligitur, quod est Deus, etiam sui ipsius; quia enim simul est Deus, et homo, secundum humanitatem quidem servus est, et creatura est, et servus est. Sed iste servus Dominus est. Et ipse quidem est exitus mortis; quia, sicut in Adam omnes mortui sunt, ita et in Christo omnes vivificati sunt (I Cor. XV, 22); ipse est introitus vitae, ipse est exitus mortis; quia per ipsum mors recessit, et per ipsum vita accessit.« Dixit etiam in comment. super ps. CXV: »Naturam humanam a primo homine per peccatum vitiatam, et corruptam, eamdemque in omnes homines pertransire, non nisi Christi sanguine sanari et liberari potuisse.« Et inferius ad verba ps. CXVI: Dirupisti, Domine, vincula mea, etc. [Col. 0041D] »Ligatus, inquit, eram, dura me catena diaboli stringebat et trahebat; sed tu dirupisti vincula mea, tu solvisti originale peccatum, quod nisi tuo sanguine solvi non poterat.«



§ IV. De annuntiatione divinae maternitatis Mariae virgini.

Ad hoc tantae molis, tantaeque dignitatis opus missus est Gabriel angelus a Deo ad Mariam virginem desponsatam Joseph, et in civitate Nazareth commorantem. Salutatur Maria ab angelo, plena gratia, et benedictione coelesti annuntiatur, superveniens in ea Spiritus sanctus, ac virtus Altissimi promittitur, [Col. 0042A] divinaeque maternitatis arcanum revelatur. Vaticinatus olim hoc fuerat David, ps. XLIV: Audi, filia, et vide, et inclina aurem tuam, et obliviscere populum tuum, et domum patris tui, quia concupivit Rex speciem tuam; quae a Brunone in Comment. ita explanantur pag. 389, c. 2. »Audi, inquit, filia mea, de genere meo, de progenie mea, nobilitas, et gloria generis mei, audi quae angelus loquitur, quae coelestis nuntius tibi promittit; esto casta, esto sollicita, diligenter ausculta, quia magna valde sunt, quae tibi nuntiantur. Vide ergo, et intellige. inclina aurem tuam, et suscipe Verbum in corde et in utero tuo: virgo concipies, et virgo paries Inclina aurem tuam, quia per aurem ingredietur in te, qui nascetur ex te. Verbum est enim, et via verbi auris est. Non [Col. 0042B] aliter concepit beata Maria, nisi audiendo et credendo; si non audivisset, non credidisset: audivit, et credidit, et credendo concepit.« Praeclaram autem integritatis Mariae figuram in rubo, qui ardens et non combustus Moysi apparuit, his eleganter exornavit Bruno in comment. super cap. III Exod. pag. 49, c. 1. »Sed quid per rubum, nisi beatam virginem Mariam, quae sic de Judaeorum spinosa, et peccatrice gente exorta est; sicut de rubi asperitate pulchra, et odorosa nascitur rosa? Haec autem visa est ardens, sed non arsit, quia sine carnis concupiscentia, sive libidinis aestu, sancto Spiritu obumbrata concepit. Hoc est enim, quod angelus ait: Spiritus sanctus superveniet in te, et virtus Altissimi obumbrabit tibi. Erat igitur ignis in rubo, splendor in [Col. 0042C] Virgine, lux in Maria, lux illa, quae ait: Ego sum lux mundi (Joan. VIII, 12), lux vera, quae illuminat omnem hominem venientem in hunc mundum (Joan. I, 9),« etc. Sed et Mariae virginitatem apertissimis verbis asseruit illustrans illa Levitici verba cap. XII. Mulier si suscepto semine pepererit masculum, etc. »Quod autem, inquit pag. 145, col. 2, non simpliciter dixerit: Mulier si pepererit masculum; sed satis diligenter addidit, si suscepto semine masculum pepererit, non est dubium, hoc ad distinctionem B. Mariae virginis dictum esse, quae sine viri semine peperit Salvatorem.« Quomodo autem virtus Altissimi obumbraverit Mariam virginem copiosius etiam tradit hom. in Evang. Missus est, etc. Luc. II. »Haec enim virtus, ait, communis est totius Trinitatis. Tota [Col. 0042D] enim Trinitas, unus Deus, et ipse altissimus. Natus est igitur Christus de Spiritu sancto, ex Maria virgine, id est de virtute Spiritus sancti, quae una communis est Patris, et Filii, et Spiritus sancti. Filius autem solius Patris est Filius, et Pater solius Filii Pater est. Haec igitur virtus superveniens obumbravit Mariam, et ex duabus naturis Christum Dominum operata est. Sicut enim anima rationalis, et caro unus est homo; ita Deus et homo unus est Christus. Quantum autem ad humanitatem spectat, non solum a Patre, et Spiritu sancto, verum etiam a se ipso et factus et creatus est. Quantum vero ad divinitatem [Col. 0043A] nec factus, nec creatus; sed a Patre solummodo genitus.«



§ V. De Christi nativitate, circumcisione, et manifestatione.

»Peperit itaque beatissima Virgo, prosequitur S. Bruno eodem in comment. super cap. II Luc., 7, concipiens virgo, pariens virgo, et in aeternum permansura virgo. Clausa ante partum, clausa in partu, et clausa post partum [(14) 1Kb] Peperit, inquit, filium suum primogenitum, et pannis eum involvit, et reclinavit eum in praesepio, quia non erat eis locus in diversorio. O pietas immensa! O humilitas ineffabilis! O sacramentum inenarrabile! Deus homo fit, aeternus temporalis, immensus localis, immortalis passibilis, parvis pannis involvitur qui coeli ambitu prae magnitudine [Col. 0043B] non continetur.«

Pastoribus eadem in regione super gregem suum vigilantibus statim ab angelo Christus natus, in praesepe reclinatus, et pannis involutus, cum Maria matre et Joseph annuntiatur. Hac visione admoniti pastores, quae audierant, et viderant, secum conferunt, dicentes: »Mira sunt,« eumdem locum Lucae exponens Bruno, ait, »quae audivimus, stupenda, quae vidimus. Coelis gloria, pax terris promittitur. Salvator hodie natus est nobis, rex novus hodie datus est nobis, qui est Christus in civitate David, eamus, et videamus hoc Verbum, et credamus, quia in principio erat Verbum, et Verbum erat apud Deum, et Deus erat Verbum (Joan. I, 1). Quod factum est. Quantum ad se, neque factum, neque creatum est. [Col. 0043C] Factum tantummodo est; quia Verbum caro factum est: quod Dominus ostendit nobis. Videamus corporaliter, et quod mente concepimus, et fide tenemus, restat, ut oculis teneamus. Et venerunt festinantes, et invenerunt Mariam, et Joseph, et infantem positum in praesepio (Luc. II, 6).«

Quia vero Christus Dominus omnem justitiam adimplere venerat, et se verum hominem, non umbratilem, aut phantasticum ostendere, legi circumcisionis secundum tempus praescriptum subjici voluit. Duplici in loco disserit S. Bruno de circumcisione Christi Domini, quorum primus est in Evangelio Lucae cap. II, 15: »Nobis, ait, non sibi circumciditur Dominus. Sicut enim nobis [Col. 0043D] est natus, nobis baptizatus, et passus; ita et nobis est circumcisus, de quo Apostolus inquit Rom. IV, 11: Quia signum accepit circumcisionem signaculum justitiae fidei.« Data est igitur circumcisio, non ut peccata tolleret, sed ut aliquid significaret, et quadam differentia Judaeorum populum ab aliis gentibus separaret. Quamvis itaque propter mandati transgressionem quicunque olim non circumcideretur, damnabatur; non tamen per circumcisionem justificabatur. Haec enim circumcisio in Christo completa est, in quo et aliae legis caeremoniae consummatae sunt. Alterum locum praestat sermo De [Col. 0044A] circumcis. Domini 5, lib. IV Sentent. »Quoniam autem, inquit, Salvator noster hanc in carne sua circumcisionem suscepit, haec valde rationabilis causa fuit, quia non venit legem solvere, sed adimplere. Finis enim legis, dicit Apostolus Rom. X, 4. Christus est ad justitiam omni credenti. In ipso lex completa est, nihil proficiunt, qui post ipsum circumciduntur. Quae autem sit circumcisionis significatio explicatur a D. Thom. III p., q. 37, art. 3, ubi ait: »Quod sicut Filius Dei non propter se ipsum factus est homo, et circumcisus in carne, sed ut nos per gratiam faceret deos, et ut spiritualiter circumcidamur, sic propter nos sistitur Domino, ut discamus Deo praesentare nosmetipsos.«

Cum autem Jesus in Bethlehemitico praesepio moraretur, [Col. 0044B] ducti a stella novo splendore coruscante venerunt Magi ab oriente eum adoraturi, eique parata munera obtulerunt. Plura sunt mysteria, quae in evangelica lectione contemplatur A. N., eaque exponit in comment. super cap. II Matthaei, quorum aliqua tantum, ne longiores simus, proferemus. »Sed quare, inquit, eos antecedit stella, nisi ut viam eis ostendat, et ad puerum ducat? Sequuntur igitur eam, veniunt Bethlehem; stat super domum illam, in qua erat virgo Maria; stat stella super stellam: Maria enim stella maris interpretatur. Stella itaque Filius, stella et mater: stella oritur de stella; sed major quae oritur, quam illa de qua oritur. Unde et merito supra stare videtur. Non dixit supra puerum: Sed quid dixit? Supra ubi erat puer. [Col. 0044C] Ubi enim erat puer, nisi in sinu matris? Stabat ergo stella, et clamabat: habet enim linguam suam . . . . . . Sed quid significabat? Quid dicebat? Vis audire quid? Hic est puer: haec est mater pueri: hic eum quaerite: hic invenietis: hic in parvo corpusculo latet: hic ubique est, et omnia replet. Hoc est enim, quod dicit: Videntes autem stellam gavisi sunt gaudio magno valde. Quid est enim videntes stellam, nisi videntes, et intelligentes quid eis significabatur, et dicebatur per stellam? Non enim magnum gaudium est videre stellas. Nam solem et lunam saepe videmus, et non multum videndo gaudemus. Gaudebant igitur non propter stellam, sed propter stellae significatum. Et intrantes domum invenerunt puerum cum Maria matre ejus, et procidentes adoraverunt [Col. 0044D] eum, et apertis thesauris suis obtulerunt ei munera, aurum, thus, et myrrham. Quanta exsultatio tibi fuerit, o Virgo beatissima, quis cogitare valeat? Quoniam quem nuper genueras, jam quasi Dominum adorari videbas. Sed quare tria munera obtulerunt, nisi ut Trinitatis mysterium revelarent? Primum enim munus offerimus credendo in Patrem, secundum in Filium, tertium in Spiritum sanctum. Quid autem per aurum significari putamus, nisi illam, quae caeteris major est, et latius fulget, regiam potestatem? Aurum igitur Christo offerimus, qui omnium [Col. 0045A] regem esse credimus. Offerimus et thus, quia Deum esse confitemur: myrrham quoque ei offerimus, quia sic illum Deum esse credimus, ut hominem, et mortalem esse non dubitemus.« Cum haec satis superque explanata sint, non indigent ut ulterius similibus dictis in serm. De Epiphania Domini 6, ejusdem lib. Sententiarum confirmentur.

Idem ipse Christus Dominus, ut sui adventus veritatem, juxta prophetarum oracula, comprobaret, in templo praesentari voluit, legalique oblatione ut primogenitus redimi. Non minus copiosus est S. Bruno in edisserendis divinis rebus, quae hac de Christi praesentatione ab evangelista Luca cap. II, 28, referuntur, cujus commentarii aliqua tantum adducam de S. Simeone, qui Christum in ulnas suas [Col. 0045B] accepit. »Qualis enim, inquit, et quantus Simeon iste fuerit, breviter ostendit evangelista, dum justum, et timentem Dominum populi consolationem exspectare, et desiderare dicit, cui et Spiritus sanctus, qui in eo erat, Filii Dei adventum revelaverat, atque promiserat.« Et hoc est, quod ait: Et responsum acceperat a Spiritu sancto, non visurum se mortem, nisi prius videret Christum Domini. Quanto desiderio videndi Dominum senex iste beatissimus aestuabat! quem jam aetas de hoc saeculo exire cogebat, sed Dei responsio retinebat. Mori enim cupiens, mori non poterat; quia Christum Domini necdum viderat, de quo sibi factum responsum audierat: Non visurum se mortem, nisi prius videret Christum Domini. Hoc igitur desiderabat, hoc mente [Col. 0045C] tractabat, hoc semper cogitabat. Manifestavit se ergo Christus Simeoni, adimplevitque Malachiae prophetiam qui eum venturum in templum praedixerat, cap. III, 1: Et statim veniet ad templum suum Dominator, quem vos quaeritis, et angelus testamenti, quem vos vultis. Fugit autem Jesus in Aegyptum, se ab Herodis persecutione eripiens, eoque e vivis sublato, rediit in Galilaeam, et cum parentibus habitavit in civitate Nazareth. Ibant autem ipsi parentes Jesu per omnes annos in Jerusalem in die solemni Paschae. Et cum factus esset annorum duodecim, ascendentibus illis Hierosolymam, secundum consuetudinem diei festi, consummatisque diebus, cum redirent, remansit puer Jesus in Jerusalem, et non cognoverunt parentes ejus, Luc. II, 41. Quid hoc in [Col. 0045D] loco Evangelii sit intelligendum, idem S. commentator exponit: »Religiosi parentes, inquiens, per annos singulos ibant in Jerusalem, ut legem audirent, sacrificiis participarent, solemnitatibus interessent, et ejus adhuc umbrae serviebant, cujus jam veritatem tenebant. Tota enim illa solemnitas Christi passionem, resurrectionem, et caetera, quae de eo scripta sunt, significabat. Erat igitur simul cum caeteris Jesus in solemnitate, qui totius erat causa solemnitatis. Permixtus turbis videbatur ab omnibus, laudabatur ab omnibus, in lege, et prophetis praedicabatur, in sacrificiis significabatur, et a nemine cognoscebatur; quia duplici velamine tegebatur. Inde velamine litterae, hinc carnis pariete.«

[Col. 0046A] Tempus demum advenit, quo Christum splendidius suae manifestationis testimonium praebere oportebat, suamque missionem in mundum adimplere; quare, ut habemus ex Matthaeo cap. III, 13: Tunc venit Jesus a Galilaea in Jordanem ad Joannem, ut baptizaretur ab eo. Plures hic complectitur doctrinas S. antistes suo in Comment. De institutione, et necessitate baptismatis Christi, de fine circumcisionis, de revelatione SS. Trinitatis, de novae fidei veritate; eodemque tempore maximam de Christi et Joannis humilitate excitat admirationem. »Quod enim, ait, tunc intelligendum est, quando Joannes talia praedicabat et baptizabat; non autem quando praedicare coeperat: jam enim tricesimum annum uterque intraverat, quando ad baptismum Dominus venerat. [Col. 0046B] Baptizatur autem Jesus non sibi, sed nobis. Lavat aquas, et sanctificat suo tactu, non ipse lavatur ab aquis. Ibi vetus circumcisio periit: ibi novae fidei innovatio coepit. Ibi primum Joannes baptizare didicit, ubi totius mysteria Trinitatis cognovit, audivit, et vidit. Territus tunc Joannes, et ad Dominum accedere contremiscens, prohibebat eum, dicens: Ego a te debeo baptizari, et tu venis ad me? Respondens autem Jesus, dixit: Sine modo; sic enim decet nos implere omnem justitiam. Tu, inquit, major es, tu Dominus es; ego minor, et servus; me oportet minui, te autem crescere. Quid est ergo, quod tu venis ad me? Ego potius debeo ire ad te. Tu mundus es, et omnia mundas; non tu a me, sed ego a te, et mundari et baptizari debeo. At ille: sine [Col. 0046C] modo, mysterium est, quod ago: dum ego baptizor, tu quoque in me baptizaris, quia membrum es illius qui baptizatur. Sic enim decet nos implere omnem justitiam, veteribus finem et terminum ponentes, novis autem exemplum et regulam dantes. Baptizatus autem Jesus confestim ascendit de aqua; et ecce aperti sunt coeli, et vidit Spiritum Dei descendentem sicut columbam, et venientem super se: et ecce vox de coelo dicens: Hic est Filius meus dilectus, in quo mihi complacui. Quid est enim, interrogat S. Bruno, quod baptizato Domino coeli aperiuntur? Et respondet: Magnum est hoc mysterium, magnamque his, qui baptizantur, laetitiam praefigurat. Clausum erat prius; nemo illum ante baptismum [Col. 0046D] ingrediebatur; nunc autem apertum est. Vidit autem Spiritum Dei descendentem sicut columbam, non quod Spiritus sanctus in columba incarnatus sit; solus enim Filius est incarnatus, sed quod in columba Spiritus Dei se ostendere voluit. Vox autem illa, quae de coelis audita est, cujus, nisi Patris fuit? Quis enim alius dicere potuit: Hic est Filius meus dilectus? Complacet autem sibi Deus Pater in Filio suo dilecto, quod talem ante tempora ineffabiliter, et sine initio Filium genuit. Apertissime hoc in loco Trinitas ostenditur, in quo personaliter tota sentitur; siquidem Filius in homine, Spiritus sanctus in columba, et Pater in suae vocis testimonio declaratur.«

Huc usque manifestatio Christi facta non fuerat, [Col. 0047A] nisi aliquibus, qui quasi primitiae forent ejus acquisitionis, pastoribus scilicet, Magis, Simeoni, Joanni Baptistae. Sed, cum tempus suae missionis adimplendae advenisset, atque in sui sequelam nonnullos adduxisset, hos etiam aliquibus signis in ejus fide et imitatione confirmare dignatus est. Quare invitatus Jesus ad nuptias in Cana Galilaeae, ad eas se contulit, nuptiali convivio cum discipulis suis interfuit; ibique primum miraculorum operatus est. Cum autem visus sit Christus matri suae petenti conversionem aquae in vinum, quod sponsis defecerat, paulo aspere respondisse, [(15) 1Kb] quasi male illa petisset, quod nondum venerat tempus ut et faceret quod optabat, Bruno noster mysterium verbis evangelistae Joannis cap. II contectum eleganter exponit: Et deficiente vino, dicit [Col. 0047B] mater Jesu ad eum: Vinum non habent. »Plena enim, ait, Spiritu sancto virgo Maria, jam tunc illud miraculum praevidebat, quod ejus filius facturus erat. Quod ergo facere Jesus cogitabat; hoc illa ut faceret admonebat. Et dicit ei Jesus: Quid mihi, et tibi est, mulier? Quid mihi, et tibi, inquit, commune est, nisi haec caro mortalis, et humanitas ista, quam fero, quae famem pati, sitire et mori novit, miracula facere non novit? Quod enim in vinum aqua convertitur, non humanitatis, sed divinitatis est. Nondum venit hora mea. Nondum venit hora passionis meae, in qua quid mihi et tibi commune sit omnibus innotescat. Tunc enim carnem quam de te suscepi, non virtutes et miracula facere, sed in cruce pendere et mori videbis. Dicit mater ejus ministris: [Col. 0047C] Quodcunque dixerit vobis, facite. Inter se loquebantur mater et filius. Ipsi se intelligebant, ipsi sua secreta noverant, ipsi, quid tunc fieri oportebat, et quid futurum erat, sciebant. Caeteri autem quid ipsi dicerent ignorabant.« Conversam aquam in vinum a Christo admirati sunt omnes, eoque portento, Jesus, ut testatur evangelista, Manifestavit gloriam suam, et crediderunt in eum discipuli ejus.

Sed quia Christus Dominus non venerat quaerere gloriam suam, sed gloriam Patris sui, qui ad salvandos homines eum miserat, ductus est a suo spiritu in desertum, ut oratione, et 40 dierum et 40 noctium jejunio tantum opus exordiretur, suisque asseclis praeberet exemplum, quomodo coeleste praesidium sibi promeruissent. Expleto autem jejunio, terque victo diabolo qui eam ad tentandum accesserat, elegit duodecim apostolos, inter quos primi fuere Petrus et Andreas ejus frater, deinde Zebedaei filii, Jacobus et Joannes, piscatores omnes, et reliqui a S. Matth., c. IV, descripti, qui columnae et fundamenta Ecclesiae futuri erant. Dixit autem eis: Venite post me, et faciam vos fieri piscatores hominum (Marc. I, 27). »Sed quid est dicere, ait S. [Col. 0048A] Bruno, venite post me. Post Christum namque re, est ejus vestigia sequi, ejus opera imitari, ejusque patientiam et humilitatem tenere. Neque enim sufficit nobis pedibus tantum ire post Jesum, nisi et mente et dilectione eum sequamur.« His autem primis sectatoribus secum assumptis, coepit Christus praedicationem suam, et ut testatur idem S. Matth, cap. V, 13: Circuibat Jesus totam Galilaeam docens in synagogis eorum, et praedicans Evangelium regni Dei, et sanans omnem languorem et infirmitatem in populo. Et abiit opinio ejus in totam Syriam, et obtulerunt ei omnes male habentes, et vexatos variis languoribus, etc. Ubi S. Bruno haec subjicit in comment. ad idem cap. IV, 23: »Ecce quam subito manifestatur Christus; ecce quam subito ejus virtutis [Col. 0048B] fama, et opinio terram replet. Undique autem omnes infirmi, et male se habentes ad eum deferuntur, et ipse ut verus medicus omnes interius et exterius curat infirmitates.« Eadem fusius etiam disserit in comment. super ps. XV, p. 324, c. 1.



§ VI. De peccato originali.

Quid causae fuerit tantorum malorum quae mundum inundarunt, humanamque progeniem tantas in calamitates adduxerunt? Non alia profecto, quam Adae protoparentis culpa, cujus posteri ejus omnes participes fuerunt. Omnes in Adam peccasse certum est, adeoque sicut in omnes homines pertransiit peccatum, ita in ipsos mors cum omnibus malis pertransivit [(16) 1Kb] . Hanc veritatem ex apostolo, Rom. cap. V. 12, habemus: Propterea sicut per unum hominem [Col. 0048C] peccatum in hunc mundum intravit, et per peccatum mors, et ita in omnes homines mors pertransiit, in quo omnes peccaverunt. Quale et quantum fuerit peccatum primi hominis Adae, quod omnem ejus progeniem infecit atque damnavit, intelligi nequit, nisi status perfectionis, excellentiae et dignitatis in quo creatus fuerat dignoscatur. Hic eximie a Brunone describitur in Comm. c. I Gen., p. 6, c. 2, exponens illa verba: Faciamus hominem ad imaginem, et similitudinem nostram. »Quamvis ait, aliud sit imago, et similitudo, hoc tamen in loco idipsum significat et imago et similitudo; sic ad Dei similitudinem factus est homo, sapiens quidem, justus et bonus, immortalis et incorruptibilis factus est. Sed quoniam dicitur (idem S. Bruno), creavit Deus hominem ad imaginem suam, deinde subinfertur, ad imaginem Dei creavit illum, sic etiam intelligi potest, ut talem corporaliter quoque homini imaginem daret, qualem Filium, qui utique Deus est, quandoque suscepturum ante tempora disposuerat. Sic igitur non solum interior, verum et exterior homo noster quodammodo absim Iis esset [(17) 1Kb] .« Hanc doctrinam ex Tertulliano desumpsit Bruno; ille enim lib. De resurrectione carcarnis [Col. 0049A] cap. 6, ubi agit de primo homine ex limo formato, sic loquitur: »Recogita totum illi Deum occupatum, ac deditum, manu, sensu, consilio, sapientia, providentia, et ipsa imprimis affectione quae lineamenta ducebat. Quodcunque enim limus exprimebatur, Christus cogitabatur homo futurus, quod et limus et caro; sermo quod et terra tunc. Sic enim praefatio Patris ad Filium: Faciamus hominem ad imaginem et similitudinem nostram. Et fecit hominem Deus, id utique quod finxit, ad imaginem Dei fecit illum, scilicet Christi. Et sermo enim Deus. qui in effigie Dei constitutus, et non rapinam arbitratus est pariari Deo. Ita limus ille jam tunc imaginem inducens Christi futuri in carne, non tantum Dei opus erat, sed et pignus.« Ex quo autem peccavit [Col. 0049B] Adam, transgrediens Dei praeceptum, de non edendo fructu ligni scientiae boni et mali, dissimilis factus est ab illa Dei imagine in qua Deus eum condiderat; amisit enim justitiam, sapientiam, immortalitatem et bonitatem, quae dona Dei erant, non naturae suae proprietates; et factus est mortalis, injustus, servus peccati, concupiscentiae subjectus, et in intellectu obtenebratus. Quare A. N. loquens de paradiso, dixit p. 9, col. 1. »Posuit et lignum scientiae boni et mali, de quo postquam primi homines comederunt, quibus bonis caruerint, quibus malis subjacuerint, cognoverunt.« Experti etiam sunt corruptionem naturae, et carnis rebellionem, quae antea spiritui subjecta ei obtemperabat, quod malum in omnem eorum progeniem propagatum fuit. [Col. 0049C] »Natura humana, inquit idem S. Bruno in ps. CXV, p. 547, col. 1, a primo homine per peccatum vitiata, et corrupta in omnibus hominibus reperitur, et non nisi a Christi sanguine sanari, et liberari potest.« De statu autem innocentiae in qua creatus est Adam eximie disseruit eadem pag. 9, col. 1, ubi haec habet: »Quantum autem, inquit, Dominus hominem dilexerit, ex hoc etiam facile intelligi potest, quod talem habitationis locum ei preparaverat, in quo, si non peccasset, et castissimo conjugio sine omni concupiscentia filios procreasset, ex quibus, completo electorum numero, nulla mortis amaritudine degustata, supernam Jerusalem conscendens, nec merito, nec numero ab angelis discrepans, aeterna [Col. 0049D] beatudine frueretur.«

Tantae calamitatis nostrorum protoparentum auctor fuit diabolus, qui cum suis asseclis per superbiam a coelo depulsus, et in barathrum ignis praecipitatus, invidens conditioni hominis, a felicitate, qua fruebatur, per mulieris illecebras et suasionem dejicere conatus est [(18) 1Kb] . Hinc A. N. occasionem nactus est quaerendi, quomodo perfectis omnibus, sexta die, quae Deus creare voluerat, dici potuit: Vidit Deus cuncta, quae fecerat, et erant valde bona, si ibi erat malum, vel ipse diabolus princeps mali? et [Col. 0050A] respondet, p, 7, c. 2. »An nondum ceciderat, ut dicitur Joan. VIII, 44: In veritate non stetit, et ab initio mendax fuit; aut fortasse ipsa die, qua factus est homo, ejus gloriae invidendo, atque ideo mortifera suadendo, simul cum bonitate ipsum quoque principatum amisit. Simul enim et non prius hominis, et daemonis condemnatio legitur. Nam quia mulier dixit: Serpens decepit me, et comedi, statim Dominus serpenti maledicens ait: Maledictus eris inter omnia animantia, et bestias terrae. Mulieri quoque dixit: Multiplicabo aerumnas tuas. Adae vero: Maledicta terra in opere tuo. De his autem in apostolorum et prophetarum libris nihil certum reperi, et doctores Ecclesiae diversa sensisse cognovi. Dico autem quia, et si prius cecidisset, nihilominus tamen dici potuisset quia vidit Deus cuncta quae fecerat, [Col. 0050B] et erant valde bona, quoniam et in ipso diabolo adhuc bonum est, quod fecerat.« Neque malum ullum excogitari potest in fructu quem Adam et Eva comederunt, quia, ut docet S. August. eod. lib. Decivit. Dei, c. 12, in tantae felicitatis paradiso nihil erat, quod non esset bonum, sed esca illius fructus mala fuit, quia prohibita. Transgressio autem praecepti magnam culpam involvit, siquidem »obedientiae virtus, sequitur idem S. doctor, in creatura rationali mater quodammodo est omnium custosque virtutum, quandoquidem sic facta est, ut ei subditam sit utile; perniciosum autem suam, non ejus a quo creata est, facere voluntatem. Hoc itaque de uno cibi genere non edendo, ubi aliorum tanta copia subjacebat, tam leve praeceptum ad observandum, tam [Col. 0050C] breve ad memoriam retinendum, ubi praesertim non voluntati cupiditas resistebat, quod de poena transgressionis postea subsecutum est, tanto majore injustitia violatum est quanto faciliora posset observantia custodiri.«

Nemo tamen ex hoc cum haereticis sentiat concupiscentiam, sive appetitum ad malum, obortum in homine, qui poena peccati est, libertatem arbitrii, hoc est potentiam ad bene agendum ei abstulisse. Cupiditas enim illa laesit quidem liberum arbitrium et debilitavit, ut repugnantiam in bono eligendo experiatur homo, sed non exstinxit, ita ut retineat quidem facultatem indifferentiae activae, et in quamcunque partem velit se convertere possit. Hujus [Col. 0050D] orthodoxae doctrinae assertorem Brunonem nostrum proferam, qui in exponendis verbis illis ps. LXIX, pag. 446, col. 1, Deus, in adjutorium meum intende, Domine, ad adjuvandum me festina, haec tradit: »Haec oratio sufficit nobis in omnibus quae postulamus, praesertim, si ab inimicis et adversariis affligimur: ubique et in omnibus Dei adjutorium quaerendum est, quia ubique, et in omnibus necessarium est, quoniam sine ejus adjutorio nihil facere possumus. Si bona agere volumus, bene et utiliter oramus, et si, quod non debemus, mala agere volumus, [Col. 0051A] bene, et utiliter oramus, magnum quidem Dei adjutorium est, si malis desideriis resistat, et fieri non permittat. Qui igitur malum aliquid facere cupit, dicat prius: Deus, in adjutorium meum intende, et non poterit facere quod cupit. Festinet igitur Dominus in adjutorium benis ut faciant quod volunt, festinet et malis in adjutorium ut non faciant quod volunt [(19) 1Kb] .«

Sed hujusmodi libertas arbitrii vix salvari videtur in induratis, qui scilicet in tanta relicti sunt malitia, ut ea laborantes non resipiscant, quemadmodum contigit Pharaoni, de quo Deus dixit Moysi, Exod. IV, 20: Ego indurabo cor ejus. Hanc difficultatem sibi proposuit A. N, in comment. super hunc Exodi locum p. 53, c. 1: quam ita solvit, et libertatem arbitrii [Col. 0051B] intactam relinqui affirmat. Ego indurabo cor ejus. »Quid est hoc, Domine? Tu indurabis cor ejus? Tu enim, ut Apostolus ait: Cui vis, misereris, et quem vis, induras. Quod si induras, cui nemo resistere valet, quid ad Pharaonem? cur qui populum dimittere non potest, ideo punitur, quia non dimittit? Non potest, quia induratur. A quo? A te. Tu enim dicis: Ego indurabo cor ejus. Aliter est intelligendum. Quod ergo dicitur: Ego indurabo cor ejus, tale est ac si diceret: Ego cor ejus indurari permittam, nullam vim et faciam, totum se sibi dimittat, faciat quod velit, ut si bene vel male egerit, totum sibi, et non mihi imputetur.« Ergo sicut obduratio Pharaonis, juxta Brunonem, tota ex ipso fuit, eam enim vicisset, si voluisset: ita etiam peccatores [Col. 0051C] quotquot sunt, propensionem suam ad malum, si velint, superare possunt. Relinqui tamen aliquem in mala voluntate propter diuturnam gratiae resistentiam, ejusdem Brunonis aliorumque SS. Patrum sententia fuit. Ille enim eodem in Comment. Exod. cap. X, p. 57, col. 1, ubi, de tenebris agit, quae totam Aegyptum occupaverant, haec habet. »Ecce qui regem sequuntur tenebrarum, qui toties admoniti et flagellati, qui tot signa et miracula videntes, adhuc indurato corde in malitia perseverant, tenebris involuti nihil vident, et quasi lapides immobiles permanent.«

His igitur de peccato originali exploratis, »quod unicuique, ita S. Augustinus lib. VI contra Julianum c. 12, proprium illud est, et voluntarium, voluntarium [Col. 0051D] quidem voluntate originis; proprium vero proprietate naturae ac personae,« intelliguntur quae A. N. de peccati originalis effectibus pluribus in locis dixit. In Genesis enim cap. II, p. 9, col. 2, super illa verba dicta Adam a Deo: In quocunque die comederis ex eo, morte morieris, inquit: »Et Adam quidem mox ut comedit mortuus est, non quod de hac vita confestim exiret, sed ut quando exiret in [Col. 0052A] se suscepit.« Idem confirmavit ad illud Deuter. cap. XXI, pag. 205 col. 1. Quando peccaverit homo, quod morte plectendum est, et adjudicatus est morti. »Ideo fortasse, ait, quia primus homo tunc in ligno pependit, quando pomum vetitum ex arbore rapuit, et humanum genus est morti adjudicatum. In ligno ergo quicunque pendet, et adhuc originali peccato tenetur, maledictus est.« Praeterea in cap. XII Exod., pag. 60, c. 2, ubi excidium narratur omnium primogenitorum Aegyptiorum, haec habet: »Mortua sunt omnia primogenita in terra Aegypti, quoniam originale peccatum per universum mundum in omnibus illis periit qui crediderunt et baptizati sunt, ut peccatum, quod per lignum concupiscentiae coepit, per lignum crucis destrueretur. Quot sunt enim homines, [Col. 0052B] tot sunt et originalia peccata. Omnis enim horum cum eo nascitur, quod nisi Christi sanguine et aqua baptismatis deleri non potuit.« Tandem, omissis aliis testimoniis, hoc unum addam ex Comment. cap. XXXIV in Exod. p. 123, col. 1: Qui aufers iniquitatem, et scelera, et peccata, nullusque apud te per se innocens est. »Nullus, inquit S. Bruno, apud te innocens est, quia nec unius diei infans sine peccato est. Unde Psalmista ps. L: Quoniam in iniquitatibus conceptus sum, et in delictis peperit me mater mea. Fit ergo innocens per te, qui non est innocens per se, quoniam tu solus potes facere mundum de immundo semine conceptum (Job. XIV, 4).«



§ VII. De gratia Dei Salvatoris.

Destitutus igitur homo originali justitia, et impotens [Col. 0052C] factus ad eam suis viribus recuperandam, cum sensus, et cogitatio cordis ejus, ut inquit Scriptura, Genes. cap. VIII, prona facta sint ad malum, consequitur ex eo necessitas divini adjutorii, gratiae scilicet praebentis homini lapso vires, quibus bonum ad vitam aeternam ordinatum agere valeat; quodque gratia dicitur, quia gratis datur; estque illustratio in intellectu, et pia affectio in voluntate. Hanc igitur gratiam ejusque necessitatem pluribus in locis, post S. Leonem, qui dixit: »Quod cecidit in Adam primo, erigitur in futuro,« docuit S. Bruno, qui supra relatum Geneseos locum exponens p. 19, col. 2. »Natura, ait, humana per se fragilis, et miserabilis, nisi Deo auxilio protegatur, facile labitur in peccatum; unde digna videtur, cui misereatur.« Eodem [Col. 0052D] spiritu loquitur super verba illa ps. CXXXIX, 8: Domine, Domine, virtus salutis meae, inquiens, »Sine ejus adjutorio, et virtute salvari non possum,« itemque super haec alia ps. CXLIV, 20: Dominus dirigit justos »quia, ait, ipsius gratia est, quod a recto itinere non recedunt [(20) 1Kb] .« Rursum et in ps. LXII, 7: Sic memor fui super stratum meum, in matutinis meditabor [Col. 0053A] in te, quia fuisti adjutor meus, eadem habet. »Impii homines, inquit, et peccatores in nocte, et in tenebris sunt. Sancti vero in matutinis, utpote qui veritatis lumen vident, et Soli justitiae appropinquant. Quia factus est adjutor meus. Merito itaque tui semper memor fui, et memor ero, quia ubique, et in omnibus necessitatibus meis factus es semper adjutor meus.« insuper ad illa verba ps. LXXXIII, 6, Beatus vir, cujus est auxilium abs te, ait: »Beatus ille vir, cui in hac vita sic auxiliaris ut ad illam domum tuo adjutorio conscendere possit. Nemo enim venit, nisi traxeris eum.« Et ad haec altera: In Deo faciemus virtutem, et ipse ad nihilum deducet tribulantes nos (Psal. LIX, 14). »In Deo, inquit, faciemus virtutem, et ipse egredietur in virtutibus nostris, [Col. 0053B] quia, sicut dixit, sine eo nihil possumus facere.«

Quia vero Semipelagiani admittebant quidem necessitatem gratiae ad bonum opus perficiendum, non autem ad initium boni operis, eis opposuit dogma catholicum, exponens illud ps. CXVIII, 117, Adjuva me, et salvus ero: »Deus est, inquit, qui operatur in nobis et velle et posse, et sine ejus adjutorio nihil facere possumus [(21) 1Kb] .« Cum quaesitus fuisset S. August. cujus sit bona voluntas, Dei, an hominis, lib. II De peccat. merit. et rem., cap. 18, n. 30, respondet: »Nam, si nobis libera quaedam voluntas ex Deo est, quae adhuc potest esse vel bona, vel mala, bona vero voluntas ex nobis est, melius est id quod a nobis, quam quod ab illo est. Quod si absurdissime [Col. 0053C] dicitur, oportet fateantur etiam bonam voluntatem nos divinitus addisci.« Si ergo bona voluntas a Deo est, initium etiam boni operis a Deo erit, non autem a nobis, »quoniam, ait idem S. doctor De Grat. et lib. arbitr., c. 17, ipse, ut velimus, operatur incipiens, qui volentibus cooperatur perficiens [(22) 1Kb] .«

Hanc autem boni agendi potentiam, sive gratiam, quae sufficiens dicitur, omnibus dari docet A. N.; non ita gratiam efficacem, quae est voluntatis impulsus, seu coeleste desiderium ferens hominem ad Dei mandata adimplenda. Quare illustrans verba ejusdem ps. CXVIII, 40, Ecce concupivi mandata tua, inquit: »Mandata tua non solum feci, sed facere [Col. 0053D] concupivi. Facere enim quilibet potest, sed cum desiderio facere coelestis gratiae est.« Luculentius [Col. 0054A] eamdem doctrinam tradidit S. Bruno in comment. super illa ps. CII, 2-4, pag. 517, col. 2: Noli oblivisci omnes retributiones ejus. Qui propitius fiet omnibus iniquitatibus tuis; qui sanat omnes languores tuos; qui redimit de interitu vitam tuam; qui satiat in bonitate desiderium tuum: qui coronat te in miseratione et miserationibus. »Magnae sunt, inquit S. episcopus, istae retributiones, et tam magnae, ut eas nunquam oblivisci debeamus. Factus est autem Dominus propitius omnibus iniquitatibus nostris, quia non solum originale peccatum, sed simul cum eo omnia alia suo sanguine delevit. Et hoc est quod dicit: Qui sanat omnes languores nostros; omnes quidem, quia nullum ad sanandum relinquit; animae loquitur, et de ejus languoribus dicit. Redimit autem [Col. 0054B] de interitu vitam ejus, quod fieri non posset, nisi prius ejus peccata dimisisset. Satiavit quoque in bonis desiderium ejus, quia firmissimam spem sibi tribuit aeternae felicitatis. Unde Apostolus ait Rom. cap. IX, 24: Spe enim salvi facti sumus. Coronat autem in miseratione et misericordia, quia ipse, qui dat coronam, idem ipse dedit victoriam; neque vincere potuisset, nisi ejus auxilium adfuisset.«

Hujusce autem auxilii beneficium nullis praecedentibus meritis dari asserit A. N., sed solum ex bona Dei voluntate proficisci, quippe declarans pag. 353, col. 2, illud ps. XXIX, 8, Domine, in bona voluntate tua praestitisti decori meo virtutem, »et decorem, ait, addidisti, et super decorem, hanc, quam habeo virtutem, addidisti. Hoc autem [Col. 0054C] nullis praecedentibus meritis, sed ex bona voluntate tua. Hinc est enim, quod Apostolus ait Rom. cap. IX, 16: Non est volentis, neque currentis, sed miserentis est Dei. Quid habes quod non accepisti? (I Cor. IV, 7.) Omnis igitur virtus, constantia, et fortitudo sanctorum, non ipsorum, sed Dei est [(23) 1Kb] .« His alterum addam speciosissimum ejusdem S. episcopi locum p. 388, col. 2, super verba illa ps. XLIV, 8: Propterea unxit te Deus, Deus tuus, oleo laetitiae prae consortibus tuis; ubi, postquam dixerit in Christo omnem divinitatis plenitudinem habitasse, docet, praeter apostolos, ejusdem participes fieri quotquot alii, »qui non suis meritis, sed ejus adoptione ad haereditatem participandam electi sunt.« [Col. 0054D] Gratia autem, qua ad hanc adoptionem elevantur, laetitiae oleum appellat, propter jucunditatem, quam [Col. 0055A] animae recte operantes sentiunt, donec hujusmodi unctionem non amiserint. Sunt haec ejus verba: »Bene autem hoc oleum, laetitiae oleum dicitur, quia omnibus qui unguntur, si tamen unctionem non amittant, gaudium et laetitiam praestat.«

Quamvis Christus pro omnibus mortuus sit, et velit, ut ait Apostolus I Tim., c. II: Omnes homines salvos fieri, et ad agnitionem veritatis venire, ad quam omnes vocantur, non tamen omnes electi sunt. Cujus rei mysterium, cum A. N. meditatus fuerit, totum refundit in divinam profundissimam voluntatem, de qua quid senserit, habemus in comment. ad illa verba ps. XCI, 6. Nimis profundae sunt cogitationes tuae. »Cur aliud vas, inquit, in honorem fiat, et aliud in contumeliam, cur, antequam nascantur, Jacob [Col. 0055B] eligatur, et Esau reprobetur, solvat qui potest.« Similia dixerat ad verba Job. cap. XLI, 2, pag. 295, col. 1, Et quis ante dedit mihi, ut reddam ei? »Omnia, quae sub coelo sunt, mea sunt. Ac si dicat: Quos defendo, misericordia est; quos non defendo, justitia est. Cum enim omnia mea sint, non mihi quasi mea omnia serviunt; quae etiam si servirent, non tamen de suo, sed de meo servirent. Nihil mihi quasi ex debito requirere debent, qui nihil mihi ante dederunt. De hac profundissima quaestione Apostolus ait Rom. cap. XI, 33: O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus!« Cum autem constet Deum libere aliquos eligere, alios hac electione privare, hujusmodi veritatis [Col. 0055C] assertorem proferam Brunonem nostrum in expositione illorum verborum ps. LVIII, 6, pag. 417, col. 2: Et tu, Domine, Deus virtutum, Deus Israel, intende ad visitandas omnes gentes, ubi ait: »Ille est Deus virtutum, in cujus manu et potestate sunt omnes virtutes, qui eas tribuit cui vult, dispensat quomodo vult, repellit a se quos vult. Non est volentis, neque currentis, sed miserentis est Dei (Rom. IX, 16).« Clarius aliam justorum electionem ante praevisa merita docet idem auctor in comment. ad Exod. cap. XXXIII, 19, p. 122, col. 1. Postquam retulit orationem Moysi Deum deprecantis pro populo praevaricatore in adoratione vituli aurei, haec habet: »Quod autem sequitur: Miserebor cui voluero et [Col. 0055D] clemens ero in quem placuerit, tale est, ac si diceret: Tu pro populo tuo rogas, tu pro his, quorum corda et cogitationes non cognoscis, exoras. Ego scio quos elegerim, ego miserebor cui voluero, qui nolo nisi bonum [(24) 1Kb] .« Idem praestat illustratio ps. CXXXIII, 4, [Col. 0056A] ubi legitur: Quoniam Jacob elegit sibi Dominus Israel in possessionem sibi. »Optima ratione probatum est, inquit, quoniam benignus est Dominus, atque suavis; siquidem priusquam boni, vel mali aliquid egisset, nullis praecedemtibus meritis, sola benignitate sua eum elegit. Et non solum ipsum, sed totum Israel, id est, totam ejus progeniem, quae postea ab ipso Israel vocata est, elegit sibi Dominus in possessionem et haereditatem.« Nec minus ad eamdem sententiam confirmandam opportuna sunt, quae S. antistes affert super illa ps. XLIV, 8, pag. 388, col. 2, Propterea unxit te Deus, Deus tuus, oleo laetitiae prae consortibus tuis. »Aliis ad mensuram, dicit datur spiritus, in ipso vero, Christo scilicet, requiescit omnis plenitudo divinitatis corporaliter (Col. [Col. 0056B] II, 9). Consortes ejus sunt apostoli, omnesque alii, qui non suis meritis ad haereditatem electi sunt.«

Et quia electio, vel praedestinatio sanctorum juxta S. Augustinum, De praedest. sanctorum, cap. 10, est praeparatio gratiae, gratia vero jam ipsa donatio: unde quicunque liberantur, certissime liberantur [(25) 1Kb] ; ejus sectatorem se praebuit A. N. in comment. ps. LXIV, 5, pag. 429, col. 1: Beatus, quem elegisti, et assumpsisti, inhabitabit in atriis tuis. »Beatus, ait, ille, quem Dominus sua pietate elegit, et de tanta hominum multitudine sibi assumpsit, iste enim perire non poterit, sed absque ulla dubitatione bona sibi praedestinata percipiet. Et ipse quidem habitabit in tabernaculis ejus, et de quibus ipse Dominus ait: In domo Patris mei mansiones multae sunt (Joan. XIV, 2).«

[Col. 0056C] Hujusmodi doctrina de libera justorum electione, quam Bruno secutus est, plene consonans divinis oraculis videtur; nam Sap. cap. IX, 17, habetur de Deo: Sensum autem tuum quis sciet, nisi tu dederis sapientiam, et miseris Spiritum sanctum tuum de altissimis, et sic correctae sint semitae eorum, quae sunt in terris, et quae tibi placent, didicerint homines. Nam per sapientiam sanati sunt quicunque placuerunt tibi, Domine, a principio. His ergo inhaerens A. N. in expositione cap. I, Numer., pag. 172, col. 1, dixit: »Novit Dominus et nomina et numerum electorum suorum, et revera beati, qui in Dei exercitu numerati, et quorum nomina scripta sunt in libro vitae. De eis aliquem perire impossibile est.« Etenim isti, [Col. 0056D] scilicet justi, non tantum electione quam operatione salutem consequuntur, sive mane, id est cito, aut vespere, vocentur; dummodo opus, ad quod vocati sunt, faciant. Quam necessitatem bonorum operum prae oculis habens S. Bruno, eam sic docuit in [Col. 0057A] expos. ps. LXIV, 9, pag. 430, col. 1, ad illa verba exitus matutini, et vespere delectabis. »Delectatur, inquit, itaque Dominus exitus illorum, qui exeunt, et fugiunt a coetu malorum. Matutinus est ille exitus, qui cito, vel in primaeva aetate fit; vespere autem qui sero, vel ultima aetate fit. Omnes tamen recipit Deus, et primis et novissimis denarium tribuit. Recordare illius Evangelii in quo paterfamilias conducit operarios in vineam suam.« Dixerat S. Augustinus de vocatis a Deo: »Aguntur ut agant, non ut ipsi nihil agant.« Eadem habet idem S. episcopus in expos. ejusdem ps. LXIV, 12, multisque aliis in locis.

Quamvis S. Bruno asseruerit gratuitam praedestinationem, quae liberam importat justorum electionem, [Col. 0057B] certamque salutem, quam victricis gratiae dono consequuntur, longissime tamen abfuit ab haereticis gratiam Christi necessitantem, et cogentem dicentibus. Ille enim efficaciam gratiae cum libertate arbitrii optime conciliavit, in hoc etiam fideliter Augustini doctrinam secutus [(26) 2Kb] . Siquidem declarans illa verba ps. LXVII, 10, pluviam voluntariam segregabis, Deus, haereditati tuae, inquit: »Non est haec pluvia coacta, sed voluntaria, quia voluntarie datur, et voluntarie suscipitur. Hanc autem, quia Judaei suscipere noluerunt, segregavit Deus haereditati suae.« Sed ne haec, ut obiter dicta, accipiantur, duplici ex loco confirmari possunt, nempe ex comment. in cap. IV, 20, Exodi, ubi expositis verbis illis Domini, Ego indurabo cor Pharaonis, ita concludit: »Hinc ergo [Col. 0057C] colligitur quod quia boni salvantur, Dei gratia est, qui suae misericordiae freno ad se trahens, etiam cum peccare velint, peccare non patitur, hoc autem non vim faciendo, sed cor molliendo, et in melius immutando.« Alterum locum amplissimum praebet Expositio sermonis Christi cum muliere Samaritana, quae legitur in comment. super cap. IV, 7-11, Joannis. Accedit mulier ad puteum Jacob haurire aquam, ubi requiescentem Dominum invenit, qui ei dicit, Da mihi bibere, sed illi haesitanti, quod talis petitio sibi a viro Judaeo fieret, respondit Jesus, et dixit ei: Si scires donum Dei, et quis est qui dicit tibi: Da mihi [Col. 0058A] bibere, tu forsitan petisses ab eo, et dedisset aquam vivam. Quae ita exponit S. Bruno: »Si me cognosceres, et S. Spiritu illuminata esses (donum namque Dei est Spiritus sanctus), tu forsitan petisses a me, sicut ego modo peto a te, et dedissem aquam vivam indeficientem, aquam in vitam aeternam sufficientem.« His aliisque mulieri dictis, in ea Christus perfectioris aquae desiderium accendit, mentem ejus elevat ad veritatem, quam sub metaphora aquae salientis in vitam aeternam proponit credendam. »Paulatim, inquit A. N., separat eam Dominus a suo intellectu, ut ad meliorem intelligentiam eam trahat. Separata jam aliquantulum mulier a priori intelligentia, non illius putei aquam intelligit; aliam aquam petit, qua semper abundans, amplius eam illuc venire [Col. 0058B] non sit necesse.« Mulier igitur Samaritana non coacte, sed dulciter, suaviterque trahitur ad Christum, omnem ei fidem praestat, eumdemque apud cives suos promissum Salvatorem adnuntiat [(27) 2Kb] . Admirabilem hujusmodi vocantis Dei homines ad bonum agendum suavitatem, et ad se trahendi delectabilem impulsum prosequitur Bruno in expositione ejusdem Joannis cap. IV, 44, Nemo potest venire ad me, nisi Pater, qui misit me, traxerit eum: »Trahit, inquit, non violentia, sed amore. Secundum quam significationem dicitur: Trahi! sua quemque voluptas (VIRG. Ecl. II, 65). Deus autem neminem trahit, nisi volentem, et salvari cupientem.«

Haec autem voluntas excitatur in nobis lumine veritatis, quo illustramur, charitatis igne, quo accendimur, [Col. 0058C] spe coelestis beatudinis, qua recreamur. Ad hanc spem nostrae salutis, quamvis peccatores fuerimus, ipse Bruno nos confortat, qui, relatis verbis illis ps. CXLIV, 8, 9, Misericors; et miserator Dominus patiens, et multum misericors suavis Dominus universis, et miserationes ejus super omnia opera ejus, ita divinam exaltat misericordiam. »Nullus, ait, locus relinquitur desperationi, post tantam misericordiae repetitionem. Ille solus desperare potest, qui ista non credit, et qui, his auditis, adhuc in sua malitia perseverat. De quibus Apostolus ait ad Rom. VII, 32. Secundum duritiam autem tuam, et cor impaenitens [Col. 0059A] thesaurizas tibi iram in die irae, et revelationis justi judicii Dei, qui reddet unicuique secundum opera ejus. Sunt igitur miserationes ejus super omnia opera ejus, quia nihil est in operibus ejus, quod misericordiae comparari possit. Misericordia ad terram eum traxit, et crucis mortem subire coegit: misericordia coelum implevit, et angelorum ruinam restauravit.«

Tandem, ut qui misericordia Dei adjutus bene operatur, nihil sibi tribuat, sed quidquid secundum justitiam agit, in Dei adjutorium refundat, ad illud quod narratur in cap. IX Numer. de nube qua semper tabernaculum tegebatur, et quae in nocte quidem illuminabat, et in die a solis calore defendebat, sequentem affert expositionem p. 179, col. 2: [Col. 0059B] »Per hanc nubem, inquit, sancti Spiritus gratiae significantur, quibus nostrae ignorantiae tenebrae illuminantur, et a vitiorum aestu et a luxuriae ardoribus defendimur. Nos enim sumus tabernaculum Dei, de quibus Apostolus ait II ad Cor. VI, 17: Inhabitabo in illis, et ambulabo in eis. Sed quid est, quod ad hujus nubis imperium, tabernaculum et figitur et movetur? Nisi cum bene agimus, non nostrae potestatis sumus, sed Spiritus qui est in nobis: ipso enim regimur, ipse docemur ipso recto itinere ad patriam dirigimur.« Hac in sententia constantem Brunonem demonstrant, quae retulit in comment. super illum Matthaei locum cap. XXV: Domine, duo talenta tradidisti mihi. »Intellectum, inquit, et operationem mihi dedisti; tu enim das intelligentiam [Col. 0059C] intelligentibus, tu et bonam voluntatem, et bene operandi effectum tribuisti; unde Apostolus ad Rom. IX, 16. Neque volentis, ait, neque currentis, sed miserentis est Dei, qui prius bene agendi voluntatem, deinde bene currendi tribuit facultatem [(28) 1Kb] .«

Ne quis vero putet S. Brunonem, qui tot tantaque de necessitate gratiae Christi, deque ejus proprietatibus copiose docteque tradidit, silentio necessitatem bonorum operum ad salutem praeteriisse; nam, praeter multa, quae brevitatis gratia omitto, haec habet super illa verba psal. LXXIV, pag. 459, c. 1: Dum accepero tempus, ego justitiam judicabo. »Haec autem, ait, loquitur Salvator noster, et ad [Col. 0059D] superiora respondet. Ego, inquit, cum accepero tempus, justitiam judicabo, et unicuique secundum merita dabo, et eos qui me confitentur, et meum nomen invocant, et mirabilia mea praedicant, dignis muneribus remunerabo. Hoc autem erit in judicio, quando et boni et mali astabunt ante tribunal Christi, ibique dividentur, et qui Christum confessi sunt et laudaverunt, et qui eum negaverunt.« Et infra in eodem psalmo super haec: Calix in manu Domini vini meri plenus est misto, etc., ait: »Calix iste in manu Domini mensura est retributionis. Et bene in manu Domini dicitur, quia in manu et potestate illius [Col. 0060A] est reddere unicuique secundum opera ejus,« etc.



§ VIII. De sacramentis.

Diximus supra Christum Dominum inter discipulos duodecim sibi elegisse, quos apostolos nominavit, eosque in Ecclesia constituenda primos operarios et ministros posuisse. Qua benevolentia toto suae vitae tempore illos complexus sit Redemptor noster, quae secreta coelestia eis communicaverit, quibus praeceptis institutisque ad illud epus erigendum, stabiliendumque informaverit, evangelistae caeterique scriptores sacri cumulatissime tradiderunt. Et, quia Jesus Christus plenus gratiae et veritatis venerat, atque de plenitudine ejus quotquot credidissent in eum, accepturi erant, coelestis benedictionis, sive gratiae suae fontes aperuit, quorum dispensatores [Col. 0060B] apostolos fecit. Hi autem fontes sunt sacramenta, quibus datur gratia pro gratia, id est ea accipientibus vel primo communicatur, vel augetur.

Plurimis in locis agit S. Bruno de baptismo, qui sacramentorum est janua; et quidem omissis quae de eo tradit illustrans cap. XIV Exodi, p. 64, c. 1, primo afferam expositionem in cap. III Joannis, ubi ejus efficaciam exaltans, ait: »Tanta est virtus hujus sacramenti, ut subito mundet hominem ab omni peccato.« In commentario autem super illa Matth. XXVIII, 16: Data est mihi omnis potestas in coelo, et in terra. Euntes ergo docete omnes gentes, baptizantes eos in nomine Patris, et Filii, et Spiritus sancti. A Christi divinitate, atque omnimoda potestate tantam baptismatis virtutem promanare docet. »Qui enim, ait, [Col. 0060C] secundum divinitatem semper simul cum Patre, et Spiritu sancto omnium rerum potestatem accepit, ut homo ille, qui nuper passus est, et coeli, et terrae dominatur, neque jam solummodo Judaeorum, verum etiam omnium gentium et Deus et Dominus esse credatur. Jam, inquit, nulla est distinctio: Qui crediderit, et baptizatus fuerit, salvus erit. Omnes docete, omnes baptizate: sive Judaei fuerint, sive gentiles.« Praeterea tum in expositione cap. IX Levitici, tum cap. VII Numerorum memorat A. N. promissa, quae qui baptizantur facere debent, abrenuntiandi diabolo, et omnibus pompis, et operibus ejus. Qui in cap. VII Deuteronomii dixit quod qui adhuc originali peccato tenetur, ideoque est maledictus, [Col. 0060D] in maledictione non remaneat; sed eadem die, ut suae mortis peccatum intellexit, in aqua baptismatis sepeliatur; idem de baptismo et de confirmatione apposite disseruit, illum Numer. cap. XIX, p. 186, c. 2, locum explanans; ubi legitur: Qui tetigerit cadaver hominis, et propter hoc septem diebus fuerit immundus, aspergetur ex hac aqua die tertio et septimo, et sic mundabitur, si die tertio aspersus non fuerit, septimo non poterit emundari. Ad haec ita loquitur S. Bruno: »Quicunque ex Adam nascitur, cadaver hominis tetigit, quia, priusquam cadaver, et mortis legibus subditus esset, [Col. 0061A] neminem generasse legitur. Propter hoc igitur, quantum ad se, septem diebus est immundus, quia nisi aqua baptismatis regeneretur, nunquam est mundus. Unde hic dicitur, ut hujusmodi homo aspergatur hac aqua die tertio, quatenus sub trina immersione baptizatus illuminari a Domino mereatur. Aspergatur autem et die septimo, ut per manus impositionem septem gratiis Spiritus sancti confirmetur. Quare autem die septimo emundari non potest, qui in die tertio hac aqua aspersus non fuerit; nisi quia nemo ab episcopo confirmatur, qui prius in Trinitate non sit baptizatus?« Ex his colligitur Brunonis diebus sub trina immersione, et SS. Trinitatis invocatione adhuc administrari baptismum, eumque praecedere debere confirmationem [Col. 0061B] ab episcopo impertiendam. Sed de confirmatione, deque ejus effectu ex professo et erudite satis agit S. Bruno in tractatu de sacramentis et mysteriis, ubi, postquam de baptismo disseruisset, haec habet: »Nunc autem sola confirmatio restat, quae ab episcopis fieri jubetur, in qua totius Christianorum religionis mysterii plenitudo completur. In baptismo namque per Spiritum sanctum, datur remissio peccatorum. Hic autem ipse Spiritus invitatur ut veniat, et domum ipsam quam sanctificavit defendere et habitare dignetur. Nam et ipsi apostoli post baptismum acceperunt Spiritum sanctum, quem utique in ipso baptismo jam acceperant in remissionem peccatorum. Tunc per insufflationem acceperunt [Col. 0061C] potestatem ligandi, atque absolvendi a peccatis, eumdemque Spiritum sanctum iterum receperunt in die Pentecostes, ad totius virtutis et scientiae perfectionem.« Et in hoc proprie docet significari sacramentum confirmationis, quod, ait, iterari non potest, quia plenum et perfectum habet suum effectum.

Sacramentum autem baptismatis, sive regenerationis per aquam, et Spiritum sanctum, quo sanguis Christi applicatur, adeo necessarium tenet Bruno, ut omnes, ideoque etiam infantes perire asserat, qui sine eo decederent. Ejus doctrina ita se habet, exponens illa verba psal. CXVIII, p. 561, c. 2: Praevaricantes reputavi omnes peccatores terrae. »Omnes homines, inquit, in Adam praevaricatores [Col. 0061D] facti sunt, qui legem sibi impositam transgrediens, ad arborem sibi interdictam accessit. In illa utique praevaricatione pereunt quicunque sanguine Christi non sunt redempti. Qui vero redempti sunt, nisi legem sibi datam custodiant, praevaricatores fiunt.«

Si quae de his duobus sacramentis, baptismate scilicet et confirmatione, tradidit S. episcopus Signiensis, cum catholico dogmate perfecte concordant, et traditionem Ecclesiae in eorum usu perfecte confirmant; praestantiora atque illustriora sunt, quae variis in locis suorum operum de sanctissimo Eucharistiae sacramento scripsit et ante in concilio Romano [Col. 0062A] contra Berengarium produxit. Praestat ante omnia splendidissimam referre expositionem in caput XVI Levitici, pag. 157, c. 1, ubi Deus promittit Moysi quod apparuisset in nube super tabernaculum. » [(29) 1Kb] In nube, inquit, Dominus, et in caligine prius apparebat, quia postea carnis velamine tectus apparere debebat: nubes enim illa Christi carnem significabat. Apparet autem et nunc in nube super oraculum, quoniam in sacramento, sub aliena specie cernitur super altare. Ad hoc autem oraculum, ad hoc altare et sacramentum accedere neque semper, neque omnibus licet; prius enim necesse est offerre vitulum pro peccato, et arietem in holocaustum, id est credere necesse est Christum Dominum pro peccatis nostris immolatum, et totum [Col. 0062B] in ara crucis corporaliter passum.« Qui symbolum SS. Eucharistiae, ejusque significationem nuper descripsit, nunc apertius de ea loquitur, et quomodo conficiatur, edocet in Comment. ad illa verba psal. XCIII: Memor sit Dominus omnis sacrificii, et holocaustum pingue fiat. »Ipse Christus est enim sacerdos magnus secundum ordinem Melchisedech, qui admirabili potentia panem et vinum in sui corporis et sanguinis substantiam vertit, deditque discipulis suis, dicens: Accipite, et comedite, hoc est corpus meum: et hic est calix Novi Testamenti in meo sanguine. Altera autem die postquam hoc fecit, se ipsum in ara crucis pro nobis immolavit.« Sed major accedit catholicae fidei confirmatio ex irrefragabili auctoritate, quam suppeditat commentarius [Col. 0062C] in cap. VIII Levitici, p. 141, c. 1, ubi etiam fit mentio de expansione manuum sacerdotis celebrantis super hostiam, et calicem consecrandum. » [(30) 1Kb] Et si pontifices, inquit, et sacerdotes super Christi corpus et sanguinem manus expansas et elevatas habeant, unus tamen est pontifex Jesus, qui sanctificat et benedicit, cujus virtute ineffabili in sui corporis sanguinisque substantiam panis et vinum convertitur. Fudit autem sanguinem ejus per altaris circuitum; quoniam Christus suum sanguinem nobis obtulit ad bibendum. Altare enim Ecclesia est, quae Christi sanguine tota aspergitur et inebriatur.« Si ex figuris symbolisque Veteris Testamenti tam perspicua, tamque significantia eruit S. Bruno testimonia ad [Col. 0062D] asserendam in sacramento altaris corporis et sanguinis Christi Domini transsubstantiationem, quid luculentius audire non speramus in ejus Commentariis super Evangelia, qui realem ipsius Christi praesentiam, facta panis et calicis consecratione, tam valide propugnavit? Ecce quomodo edisserit tam ineffabile mysterium, exponens quae de eo in Matth. cap. XXVI habentur: Coenantibus autem eis, accepit Jesus panem, et benedixit, deditque discipulis suis dicens: Accipite, et comedite: hoc est corpus meum. Declarat, inquam, Bruno hoc in loco quid Christus significarat, cum alibi, Joannis scilicet cap. VI, 54, [Col. 0063A] diceret: Nisi manducaveritis carnem Filii hominis, et biberitis ejus sanguinem, non habebitis vitam in vobis. »Ecce Sacerdos, ait, in aeternum secundum ordinem Melchisedech, panem et vinum virtute ineffabili in sui corporis et sanguinis substantiam convertit. Sicut enim tunc et vivebat, et loquebatur, et tamen a discipulis comedebatur et bibebatur; ita et modo integer, et incorruptibilis manet, et a fidelibus suis in panis et vini sacramento quotidie bibitur et manducatur. Nisi enim panis et vinum in ejus carnem et sanguinem verterentur, nunquam ipse corporaliter manducaretur, vel biberetur. Mutantur ista in illa; comeduntur et bibuntur illa in istis, quod qualiter fiat ipse solus novit, qui omnia potest et omnia novit. Dixit enim per se, [Col. 0063B] dicit et modo per suos ministros: Hoc est corpus meum; et tanta est ejus verbi virtus et efficacia, ut statim fiat quod dicitur. Similiter autem dum dicit: Hic est sanguis meus; mox in ejus sanguinem vinum convertitur. Et accipiens calicem gratias egit, et dedit illis, dicens: Bibite ex hoc omnes: hic est enim sanguis meus Novi Testamenti, qui pro multis effundetur in remissionem peccatorum. Hic, inquit, est sanguis meus, qui fundendus est, et non alius iste, et alius ille, sed unus idemque iste et ille. Cras igitur fundetur ex hoc meo latere, quem vos modo bibitis et videtis in calice.« Eadem doctrina catholica refulget in comm. super Joannis cap. VI, 51: Ego sum panis vivus, qui de coelo descendi, etc. Si quis manducaverit ex hoc pane, vivet in aeternum, [Col. 0063C] et panis quem ego dabo caro mea est pro mundi vita. »Jam nunc, ait, ipso Domino exponente, intelligimus quid sit iste panis. Iste enim panis caro Christi est, quae pro mundi vita in ara crucis immolata est. Hanc autem manducat Ecclesia; ideoque non moritur, sed vivit in aeternum. Panis enim et vinum, quae in altari ponuntur, ad sacerdotis vocem coelesti benedictione sanctificantur, et in Christi carnem et sanguinem essentialiter commutantur; ut una eademque essentia sit et ejus carnis, quae de Virgine nata est, et ejus, quae de pane facta est. Hoc autem tam magnum et admirabile sacramentum eo tempore coepit quo Salvator noster panem et vinum benedicens, discipulis ait: Accipite, et comedite: hoc est corpus meum. Et hic est calix Novi Testamenti [Col. 0063D] in meo sanguine.« Quoniam vero in missa non solum fit sacramentum, sed etiam sacrificium, A. N. his in doctrinis versatissimus, quotidie fieri et renovari a sacerdotibus affirmat in comment. cap. I, in Job, p. 222, c. 2, ubi legitur sanctum virum holocausta pro singulis filiis cunctis diebus offerre consuescere. »Offerebat autem Job, ait, holocausta per singulos; quia Salvator noster et pro omnibus, et pro singulis quibuscunque fidelibus se ipsum obtulit, et quotidie per suos ministros offerre non cessat.« Dixerat etiam paulo ante de oblatione arietis in holocaustum, etc. »Hoc autem est illud holocaustum quod quotidie in S. Ecclesia fit. Offert enim Moyses, id est Christus, arietem in holocaustum, [Col. 0064A] quoniam et si sacerdotum ministerio fiat, ipse tamen carnem et sanguinem suum immolat et sacrificat. Non enim sacerdotis, sed ipsius vox est, quae dicit: Hoc est corpus meum, et: Hic est calix Novi Testamenti in meo sanguine, qui pro vobis et pro multis effundetur, in remissionem peccatorum,« pag. 141, c. 1. Haec de SS. Eucharistia cum pluribus SS. Patribus Brunonem dixisse, nemo erit qui non fateatur; at peculiaris ejus doctrina de Viatico, hoc est de corpore Christi in extremo vitae discrimine accipiendo, quo ostenditur ex vetustissimo tempore Ecclesiam ad fideles periculose decumbentes illud deferre consuevisse. Exponens enim caput XV Deuteronomii, p. 198, c. 1, ubi dicitur non esse absque viatico dimittendum servum, haec habet: »Vide [Col. 0064B] quam bonus Dominus, qui nec etiam ipsos malos servos, et ingratos vacuos abire permittit, sed dat eis viaticum de gregibus, et de area, et de torculari. Intelligit enim hoc sacramentum, intelligit et hoc nomen, nec ignorat quid hoc viaticum significet. Unde et ultima hora poenitentibus hoc viaticum recipere persuadet, qui per totam vitam usque ad sedem Judicis securi perferantur.«

Dum autem S. Bruno dignitatem et virtutem eucharistici sacramenti merito efferret, Christianos admonere non omisit, ut qui ad sacram mensam accedunt, a peccatis prius mundari curent, ne indigne corpori et sanguini Domini communicent. Quare in Levit. cap. V, afferens illud Pauli II Cor. VI, 1: Hortamur vos, ne in vacuum gratiam [Col. 0064C] Dei recipiatis; haec habet p. 135, c. 2: »Hinc illa anima, in iis quae sunt Domino consecrata, peccare videtur, per quam fides integra sacramentis non adhibetur; dum enim secundum quod potest gratiam non acquirit ab illis, maximum certe sacrilegium committit.« Sacerdotibus vero multo magis hanc munditiem incuicat, eis dicens: »Non accedant ad altare nisi loti: prope est aqua, prope sunt lacrymae et poenitentia.« Ita in cap. XXX Exod., p. 116, c. 1.

Non mirum ergo videatur, quod S. episcopus tam frequenter poenitentiam commendet, ac doceat quod passio Christi virtutem ei conferat remittendi peccata. Vid. p. 132. Sed, ne quis putet Brunonem de [Col. 0064D] poenitentia cordis solum loqui, eamque ad emundationem conscientiae satis esse, de confessione sacramentali peculiariter agit in comment. ad cap. VII Levitici, p. 142, c. 1. »Vult enim Dominus, ait, ut peccata nostra sacerdotibus demus atque aperiamus; quatenus eorum consiliis et doctrina repleamur. Demus eis adipem nostrum, confiteamur eis peccata nostra, dicamus eis quid male pinguis lasciviendo fecerit caro nostra. Ipsorum est adolere, ipsorum est incendere, et delere peccata.« Item declarans illa ps. LXI. Effundite coram illo corda vestra, quibus facienda sit confessio manifestat. »Quidquid, ait, in corde habetis, illi revelate et manifestate; et sic ut scriptum est Jacob. V, 16: Confitemini alterutrum peccata vestra, et orate pro invicem, ut salvemini. [Col. 0065A] Deo enim confiteris quod ejus vicariis, in est episcopis et sacerdotibus confiteris. Celat autem peccatum suum ille, qui nullum poenitentiae signum ostendit. Ut quis autem a peccatis mundetur non sufficit ut peccata sua sacerdoti confiteatur, sed absolutionem obtineat oportet.« Quare S. Bruno explanans cap. XIII Levitici, pag. 152, col. 1, talem confirmat veritatem. »Ut quid, ait, peracta poenitentia absolvitur homo, et reconciliatur, nisi quia sacerdotis absolutione lavatur atque mundatur? Hoc audiant poenitentes, in quibus peccata non delentur, quia in peccatis perseverantes, semper peccata peccatis adjiciunt.« Neque supervacaneum erit recensere quae de necessitate sacramentalis absolutionis in fine ejusdem capitis addit super praeceptum lavandi [Col. 0065B] vestimenta etiam munda. »Quare, ait, secundo lavantur quae pura sunt? nisi quia, quamvis poenitentia sit homo mundus, attamen nisi a sacerdote sit reconciliatus et absolutus, adhuc a sacramentis abstinet, ut immundus: quamvis enim mundus sit, mundus tamen non videtur, nisi cum caeteris fidelibus ecclesiasticis communicet sacramentis. Primo ergo lavatur poenitentia, secundo reconciliatione et absolutione.« Nemo non videt delirasse haereticos, qui sacramentalem confessionem e medio tollere conati sunt, eam modernum inventum dicentes, et poenitentiam cordis sufficere praedicarunt. Et quamvis A. N. de sacramentali confessione, hoc est de secreta peccatorum accusatione tam praeclarum [Col. 0065C] testimonium non solum in locis supra relatis, sed etiam in expos. ps. XXXI, p. 357, c. 1, praebuerit, non est oblitus poenitentiae publicae, quam peccatores ob graviora publica delicta obire debebant, ut reconciliationem ab Ecclesia juxta praescriptam disciplinam adhuc Brunonis diebus vigentem obtinerent [(31) 1Kb] . A reconciliatione leprosi, ut habetur in cap. XIV Levitici, pag. 153, col. 1, speciem desumens haec habet: »Egreditur sacerdos e castris ad leprosum reconciliandum; quoniam usque hodie episcopos nostros ad peccatores reconciliandos Ecclesiae januas egredi videmus. Non recipitur autem leprosus, nec mundatur; quia nec peccator reconciliari debet, qui poenitentiam non egerit pro peccato, est enim poenitentia commissa flere, flenda [Col. 0065D] non committere.«

De extrema unctione nullus mihi occurrit locus, ubi de ea egerit S. Bruno, et de matrimonio perpauca habet in comment. II capitis in Genesim, et in cap. IV Joannis, quae praetereo, cum plurima mihi dicenda sint de ordine, de quo tam copiose et erudite scripsit, ut vix summa capita complecti valeam. Cum vero per hoc sacramentum, cujus auctor, sicut aliorum fuit Christus Dominus, constituatur in Ecclesia hierarchia, quae est assumptio et destinatio aliquorum fidelium ad sacrorum ministerium, et ad propagandam legis ejus veritatem, prius [Col. 0066A] de Ecclesia, deinde de diversis ordinum gradibus agam.



§ IX. De Ecclesia.

Ecclesiam intelligimus, et profitemur esse fidelium societatem suis peculiaribus pastoribus, seu episcopis in spiritualibus subjectam, praecipue vero Romano pontifici, tanquam capiti visibili, in universa Ecclesia constituto. Olim primi Dei cultores, et ab Abraham primo credentium parente descendentes Ecclesiam repraesentabant; modo Ecclesia, cujus nos membra sumus, Christo auctore gaudet, atque in ejus constituta stabilitate, ipso regente sustentatur. »Sicut enim, inquit S. Bruno in exposit. cap. II in Genesim pag. 10. col. 2, dormiente Adam, una costa subtracta, facta est Eva; ita Christo mortis [Col. 0066B] somno in cruce dormiente, de latere ejus sanguis exivit, qui redemit et fabricavit Ecclesiam. Redemit autem, qui totum humanum genus a damnatione suo sanguine liberavit: fabricavit autem Ecclesiam, suam gratiam, suumque Spiritum largiens fidelibus, constituens praecepta, et promittens obtemperantibus aeternum praemium.« In principio nascentis Ecclesiae, ait A. N. in exposit. ad cap. XXXIV Exod., pag. 123, col. 1, soli apostoli a Domino vocati fidem susceperunt. Illos autem doctrina, exemplis et portentis ad tantum opus fermavit, eorumque ministerio, sive apostolatu, ex omnibus mundi partibus, eodem S. Brunone docente in Genes. pag. 18, col. 2, tanquam diversas gentes in unam Ecclesiam congregavit. [Col. 0066C] Neque plures Ecclesiae factae sunt, et si plures in diversis mundi partibus fundatae fuerint, quod A. N. in Comment. super Cantic. canticor. opportune adnotavit. Nam, cum ante sacer scriptor vineas appellasset, sub quarum nomine Ecclesiae intelliguntur, postea in numero singulari vineam dicat, significat, quotquot sunt vineae, id est Ecclesiae, vineam unam constituere. »Multae autem vineae multae sunt Ecclesiae. Una vero Synagoga est. Hanc autem reliquerunt apostoli, sicut scriptum est Act. cap. XIII, 46: Vobis oportuerat primum quidem loqui verbum Dei, sed quia repulistis illud, et indignos vos fecistis aeternae vitae, ecce convertimur ad gentes. Potest et sub interrogatione legi: Vineam meam non custodivi? Custodivi utique. Quod autem [Col. 0066D] prius pluraliter, dein vero singulariter vineam posuit, unitatem Ecclesiae significavit, quae, quamvis secundum locorum qualitatem dividatur, in fide tamen et dilectione una est.« Duobus aliis in locis asserit S. Bruno Ecclesiae unitatem; nam primo loquens de diversis mansiunculis in arca a Noe constitutis, ait per eas significari multiplices Ecclesias per totum orbem fundatas, quae veluti quaedam camerae intra eamdem domum continentur. »Caret, inquit in Genes. cap. VIII, pag. 17, col. 2, Ecclesia macula et ruga. Per mansiunculas autem, singulas designat Ecclesias, quae per provincias, et episcopatus [Col. 0067A] divisae infra universalem Ecclesiam, quasi quaedam camerae intra domum continentur.« Alter locus habetur, a comment. cap. II in Exod., pag. 49, col. 1. »Et si ob diversitatem locorum, ait, multae in hoc mundo sint Ecclesiae; in fidei tamen unitate, non nisi una catholica et universalis Ecclesia esse creditur.«

Ejusdem etiam Ecclesiae sanctitas et excellentia asseritur ab A. N. in comment. ad cap. XLII Job, pag. 298, col. 2. »Neque, ait, Synagoga, neque idololatria, neque alia quaelibet secta pulchritudini Ecclesiae comparari potest. Ipsa enim est, quae non habet maculam, neque rugam. Et ipsa quidem inter fratres suos, id est inter angelorum choros, qui ejusdem, cujus et ipsa (filii sunt) haereditatem suscipit.«

[Col. 0067B] Ecclesiam pariter apostolicam confitemur ab apostolis fundatam et propagatam, qui, ut inquit S. Maximus Taurinensis, quamvis parem gratiam apud Dominum sanctitatis obtinuerint, unus tamen ab eo princeps omnium electus est, et praecipuum constitutus fundamentum, super quod suam aedificavit Ecclesiam. Quam praeclare hanc asseruerit veritatem S. Bruno ex duplici loco constat, quorum primus exhibet comment. super caput XXXIII Exodi. pag. 122, col. 2, ubi relata celebri confessione Petri de Christi divinitate, ejus fidem, quam ei Pater coelestis revelaverat, petram seu fundamentum super quod aedificaturus erat Ecclesiam, nuncupavit. »Vocatur autem, inquit, fides Petri petra, [Col. 0067C] Unde cum Domino Petrus diceret Matth. cap. XVI: Tu es Christus Filius Dei vivi; mox ejusdem fidem confirmans ait: Ego dico tibi, quia tu es Petrus. Id est super hanc fidem tuam, qua me dicis Filium Dei vivi, aedificabo Ecclesiam meam.« Consonat alter locus in comment. ad praecit. Matthaei caput. »Videamus, inquit, quid sit: Et super hanc petram aedificabo Ecclesiam meam. Super hanc petram, quam tu modo in fidei fundamentum posuisti, super hanc fidem, quam tu modo docuisti, dicens: Tu es Christus Filius Dei vivi; super hanc petram, et super hanc fidem aedificabo Ecclesiam meam.« Ex quo autem S. Bruno asserit fidem Petri esse petram, supra quam Christus Dominus promisit aedificare [Col. 0067D] Ecclesiam suam, ipsam Petri personam exprimere voluit, a quo praeclarum illud divinitatis suae testimonium prodierat, et peculiariter designare ejus electionem, ut prae reliquis apostolis praecipuum foret Ecclesiae fundamentum. Neque enim in primis dixit Jesus super fidem in genere se Ecclesiam aedificaturum, sed super fidem Petri, quam ipse confessus fuerat, eique Pater aeternus mysterium hactenus [Col. 0068A] hominibus absconditum revelaverat. Quod autem hoc ad Petri personam omnino referri debeat, ut affirmantem Christi divinitatem, ex antea dictis consequens est, et evidentius colligitur, si Christi verba in suo vero sensu accipiantur. Non enim intelligendum est Christum voluisse super materialem Petri personam, id est, super corpoream et spiritualem ejus naturam, Ecclesiam suam construere, cum ex se iners sit, nihilque agat, sed super fidem Petri. Sicut enim Ecclesia ex fide consistit, ita dicitur fundata super personam Petri habentis fidem, quae in sustinenda Ecclesiae fabrica stabile firmumque sit fundamentum. Hanc autem fuisse Brunonis mentem clarius patet ex his, quae immediate subjungit. »Huic enim sententiae Apostolus concordans I Cor. [Col. 0068B] XXXII ait: Fundamentum aliud nemo potest ponere, praeter id quod positum est, quod est Christus Jesus. Ac si dicat: Non est aliud fundamentum, nisi illa petra, quam Petrus in fundamentum posuit, cum diceret. Tu es Christus Filius Dei vivi.« Et revera quod in fortitudine et stabilitate hujus petrae, scilicet Petri, ejusque successorum in eadem apostolatus praeeminentia, et dignitate fundata Ecclesia conservetur; ex illo etiam Christi oraculo evincitur; cum dixit Petro: Ego rogabo pro te, Petre, ut non deficiat fides tua. Nam firmitas illa et inerrantia a fide Ecclesiae a Christo in Petro fundatae characterem veritatis, ac proprietatem singularem ipsi inhaerentem, et perpetuo duraturam ei constituebat. Ne autem interpretatio haec divinorum verborum in [Col. 0068C] alium sensum traducatur, prae oculis habeantur quae idem S. Bruno perspicue adducit in comment. super cap. XXI Joannis, ubi supremam Petri, ejusque successorum auctoritatem ac potestatem in Ecclesia universa clarissime affirmat, a Christo ei traditam, neque caeteris apostolis communicatam. Cum enim Christus ter dilectionem Petri explorasset, eumque semper in illa constantem audivisset, non solum agnos, sed et oves suas ei pascendas tradidit, dicens ei: Pasce agnos meos, pasce oves meas. Super quae S. Bruno haec commentatur: »Prius agnos, deinde oves ei commisit; quia non solum pastorem, sed pastorum pastorem eum constituit. Pascit igitur Petrus agnos, pascit et oves- pascit filios, pascit et matres, quia praeter agnos et [Col. 0068D] oves in Ecclesia nihil est. Oves ergo praelati sunt et episcopi, successores apostolorum divinitus constituti; qui sub supremo capite, nempe Romano pontifice gregem suum pascere et gubernare debent.« [(32) 1Kb] Tandem, in comment. super psalmum LXIX, S. Petrum maximum apostolorum appellat S. Bruno, eique a Christo Domino commissam confirmandorum [Col. 0069A] fratrum curam iterum asserit, atque confirmat principatum, plenamque ejus in universa Ecclesia auctoritatem.

Quomodo autem Petrus Romanam Ecclesiam fundaverit, suamque sedem in ea stabiliverit, docet Bruno in comment. super illa verba cap. XXII Exod., pag. 80, col. 1: Si seduxerit quis virginem nondum desponsatam, etc. »Bonus, inquit, seductor beatus Petrus exstitit, qui ad fidei justitiaeque amorem Romanorum multitudinem convertit. Invenit enim hanc quasi virginem vacantem, nec dum desponsatam, neque viro traditam, dormivitque cum ea, et multos ex ea filios genuit. Cum ea namque dormiebat, quando praedicationi instabat, et verbi semine filios generabat; postea vero dotavit eam fide, [Col. 0069B] scientia, et virtutibus, et S. Spiritus gratia eam roborando, quia gener, et dotes patri virginis placuerunt.« Petrus ergo ex Brunone Ecclesiam Romanam in sponsam sibi electam ab impio idolorum cultu ereptam, coelestibusque veritatis radiis illustratam, eam in vera supremi dominatoris Dei religione, Christique reparatoris cognitione stabilivit, omnibusque scientiae et virtutum dotibus exornavit. Ut autem hujusmodi haereditas, quam constituerat, perpetuo successoribus suis in apostolica sede remaneret, gloriosissimo crucis martyrio, Christum magistrum suum imitatus, Romae obire voluit, proprioque sanguine, veluti firmatum chirographum suae voluntatis, ei reliquit.

Cum autem Bruno noster sanctissimus episcopus [Col. 0069C] fuerit; et ut omnimodae episcopalis perfectionis exemplar se gesserit, mirum non est, si tam copiose de electione, muneribus, virtutibusque episcoporum exponens Exodum et Leviticum tractaverit. Ne limites vero hujusce prolusionis transgrediar, aliqua tantum ex multis locis referam, quae praesertim in Comment. super Exodum continentur. Et quidem primo audienda sunt quae tradit, explanans verba illa cap. XXIX Exod., pag. 112, col. 2. Vestem autem sanctam, qua utitur Aaron, habebunt filii ejus post eum, ut ungantur in ea, et consecrentur manus eorum. »Vos enim, ait, episcopi et sacerdotes, filii [Col. 0070A] estis Aaron, si tamen imitamini, et Moysi fratres estis, illius utique Moysi, qui ait psal. XXI, 23: Narrabo nomen meum fratribus meis. Vos ergo habetis vestem Aaron, vos gloria, et honore, omniumque virtutum ornamento induti estis. Vos rationale, et superhumerale habetis, vos sancti Spiritus gratia inuncti estis: vestrae quoque manus ad Christi corpus et sanguinem conficiendum sunt consecratae. Vos enim septem diebus hac veste utimini, et nunquam ea exspoliamini. Non enim sunt dies nisi septem. Quod autem septem diebus fit, omni tempore fit.« Mihi etiam liceat recensere quomodo idem S. Bruno episcoporum electionem et ministerium describat, exponens illud Exod. cap. XXVII, pag, 101, col. 2. Ut ardeat lucerna semper in tabernaculo testimonii [Col. 0070B] extra velum. »Hanc autem lucernam, inquit, collocat Aaron, et filii ejus; hanc illi ordinant, consecrant et constituunt, qui et primi sacerdotis ejusque successorum vices gerunt [(33) 3Kb] . A populo quidem lucerna eligitur, et pontificibus offertur; ab episcopis autem consecratur, et ordinatur, et in sede collocatur. Lucerna autem usque mane coram Deo, et donec de hac misera et tenebrosa vita exeat, Dei populum praedicare et illuminare non cesset; ut, hac nocte finita, oriatur ei Sol justitiae, et ingrediatur illum diem de quo Psalmista psal. LXXXIII, 10, ait: Quia melior est dies una in atriis tuis super millia.« Hic notandus est non tam usus electionis episcoporum, qui Brunonis aevo in Ecclesia adhuc vigebat, eorumque consecrationis, quam quod episcopi [Col. 0070C] consecratores summi pontificis vices gerebant, neque eis licitum erat ad hujusmodi consecrationem procedere, nisi ejusdem summi pontificis mandatum, hoc est apostolicas litteras haberent, vi quarum vices ejus adimplerent. Sed et illud peculiare in consecratione episcoporum a Brunone memoratum silentio non praeteribo; scilicet, quod episcopi antequam consecrentur, respondere teneantur de fide, et jurare se ab illa, et a regulis Ecclesiae nunquam excessuros. Exponens enim illa Levitici verba cap. VIII, pag. 141, col. 2: Obtulit, inquit, et arietem secundum in consecratione sacerdotum: [Col. 0071A] posuerunt super caput illius Aaron et filii ejus manus suas, etc. »Moyses enim hoc in loco, qui sacerdotes consecrat, aliquem pontificem significare potest, cujus ministerio episcopi et sacerdotes consecrantur. Hic autem in principio consecrationis offert arietem, si eos qui consecrandi sunt de fide plenissime instruat. Unde et iidem ipsi super caput arietis manus ponunt, quia omnia de quibus interrogantur se credere quodammodo jurant, et confitentur.«

Neque recensere omittit S. Bruno quae sint episcoporum munera, quaeque Levitarum officia; cum in cap. VI Levitici, pag. 174, col. 1, inquit: »Ad episcopos majora Ecclesiae sacramenta tractare et agere pertinet; quae sunt confirmare et conferre [Col. 0071B] ordines. Levitae vero caeterique minores ordines in exterioribus officiis fideliter laborare, et desudare debent; ut nemo inutilis, nemo otiosus inveniatur; sed majorum jussionem et dispositionem confestim minorum obedientia consequatur.«

In tanta autem dignitate, munerumque excellentia constituti episcopi, quomodo vita sit eis componenda, ut tanquam luminaria in Ecclesia refulgeant, ex pluribus locis in quibus S. Bruno de illa disserit, illum praeferam, ubi, quam conversationem tenere debeant, describit, explanans illa verba, cap. XXVIII Exod., p. 105, c. 1. Facies et tunicam superhumeralis hyacinthinam, etc. »Quia enim, ait, superhumerale super hanc tunicam ponebatur, ideo superhumeralis tunica vocatur. Hac autem totus [Col. 0071C] pontifex tegebatur, et ideo collum capitium habebat, quo caput etiam tegeretur. Per hanc, sanctam et mundam episcopi conversationem intelligimus; ut sic sancta vita, et optima conversatione totus operiatur, quatenus nihil nudum, vel indecens, vel non ornatum in eo appareat; unde et tota tunica hyacinthina fuisse dicitur, qua videlicet pontifex indutus non terra, sed coelum, non homo, sed Deus esse putaretur. Hyacinthus enim, ut jam saepe diximus, quoniam aerei coloris est, coelum significat.«

Cum vero episcopis verbi Dei praedicatio maxime sit obeunda, S. antistes Signiensis eam illis eodem in loco commendat; quippe, relatis his: Et vestietur [Col. 0071D] ea Aaron in officio ministerii, ut audiatur sonitus, quando ingredietur et egredictur sanctuarium in conspectu Domini, ait: »Necesse est pontifices sine intermissione clamare, necesse est semper praedicare, et vocis tintinnabula sonare, et ad fidem, et ad baptismum, et ad poenitentiam populum vocare. Sive enim ingrediatur sanctuarium, sive egrediatur de sanctuario, hoc agere debet; quia quandiu in ecclesia est, quando circa se populum cernit (populus enim sanctuarium est) semper aedificationis verba eorum auribus insonare, instillare convenit. Hoc enim, cum ubique agere bonum sit; ibi tamen praecipue fieri debet, ubi ad sacramenta sumenda populus venire consuevit. Quod quidem si episcopus fecerit, non morietur; si vero non fecerit, morietur. [Col. 0072A] Quid est morietur? Non enim hoc de communi morte dici videtur; omnes enim moriemur. De alia igitur morte est intelligendum, aqua omnipotens Deus nos eripere, et liberare dignetur.« His addenda sunt, quae A. N. docet in comment. super illud Matth. cap. V. Neque accendunt lucernam, et ponunt eam sub modio, etc. »Ad hoc, inquit, lucerna accenditur, ut luceat: ad hoc episcopus ordinatur, ut caeteros illuminet. Lucerna enim episcopus est, lumen gratia Spiritus sancti, sive evangelica praedicatio. Qui ergo supra Ecclesiae candelabrum positus est, videat ne gratiam Spiritus sancti, qua illuminatus est, sub modio ponat; videat ne talentum sibi traditum terrae suffodiat.« Oportet autem ut sana et orthodoxa sit doctrina episcopi; nam et si [Col. 0072B] aliquibus ornetur virtutibus, et bona aliqua exerceat, male autem doceat; quidquid bene agit, officium suum prodit, et reus fit ante Dominum. Explicans enim illud praeceptum, quod pontifex super humerale rationali conjunctum ferat, haec eruit documenta. »Sicut enim, inquit, pag. 104, col. 2, per rationale, et praedicatio, ita per superhumerale onus, et operatio designatur. Si enim episcopus bene docet, et male operatur; aut si e contra bene operatur, et male docet, ejus superhumerale et rationale non junguntur. Haereticorum quam plurimos fuisse legimus, qui bene quidem operabantur; sed male docebant. Jejunare namque, vigilare, eleemosynas dare, et similia, bonum opus est. Haec autem Manichaeorum, Arianorum, et Donatistarum [Col. 0072C] episcopos fecisse audivimus; sed, quoniam male docebant, quamvis haec et similia agendo superhumerale facere viderentur, rationale penitus non habebant: si enim habuissent, irrationabilia, id est falsa et erronea non praedieassent.«

Et cum S. Bruno perfectam episcopatus ideam tradere sibi proposuisset, etiam a lamina aurea, in qua scriptum erat sanctum Domino, et pontifex in fronte gestabat, de episcopi sapientia differendi opportunitatem accepit. »Erat autem, sic ait ad cap. XXVI Exod., pag. 106, col. 1, haec lamina super thiaram, quoniam omnibus ornamentis sapientia in pontifice superior est, et clarius lucet. Et quamvis caetera ornamenta habeat, si tamen sapientiam non habet, non est in eo, ubi scribatur sanctum Domino, [Col. 0072D] hoc est enim nomen pontificis, quo, qui non titulatur, pontifex non est. Imminet autem haec stella fronti pontificis, ut nunquam abscondatur, ut ab omnibus videatur, ut omnes illuminet, et luceat omnibus qui in domo sunt.« Nec doctrina solum et sapientia clarescere episcopos oportet, sed quodammodo se onerare debent peccatis populi, et pro eo Deum continuo deprecari. Haec enim docet S. Bruno in Expositione loci ejusdem, cap. XXVIII Exod., pag. 106, col. 1, Portabitque Aaron iniquitates eorum quae obtulerint et sacrificaverint filii Israel. »Cum populus, inquit, ad delenda peccata sacerdotibus munera offerat, quid aliud sacerdotes, nisi peccata populi in muneribus portant? In muneribus ergo [Col. 0073A] peccatorum onera populus deponit: sacerdotes vero e contra peccatoribus onerantur. Hoc autem onus officii sacerdotibus sit, ut pro peccatoribus exorantes, et suum officium digne adimplentes, Dei indignationem et iram semper placare studeant.«

Super omnia autem episcopus integerrimis moribus emineat; si enim alios sanctificare debet, ad suam oportet totus incumbat sanctitatem. Quid autem illi agendum sit, opportune insinuat A. N. in Comment. ad illud cap. XXIX. Exod., p. 111, c. 2. Ponesque omnia super manus Aaron, et filiorum ejus, et sanctificabis eos, elevans coram Domino. »Tunc enim, ait S. Bruno., sanctificatur, quando sacram legem, et divina volumina ad meditandum et docendum [Col. 0073B] suscipit, et se non labiis tantum, sed toto corde servare promittit. Elevat autem ea coram Domino, quoniam et in vita et in doctrina talem se exhibet, cujus obsequia sursum fieri, et a Deo videri, et recipi mereantur. Ille enim sursum non elevat se, nec munera sua, qui vitiorum contagio deturpat, et deprimit vitam, et animam suam.« Eadem habet in comment. ad cap. VI. Levit., pag. 137, col. 2.

Hic mihi apertus videretur aditus magnae illius quaestionis discutiendae de ordinationibus Simoniacis; utrum scilicet invalidae habendae sint, an tantum illicitae. Sed cum de ea clariss. Petrus Lazzari in adnot. ad Comment. Brunonis super cap. X Joannis eruditissime scripserit, pluraque alia a me producenda sint in animadversionibus ad tractatum [Col. 0073C] ejusdem S. Episcopi: De statu corrupto Ecclesiae; paucis modo controversiae statum exponam. Ecclesiam longe lateque a labe Simoniaca infectam deplorabant sancti viri, qui saeculi XI et XII florebant, quique sacri ministerii puritatem et sanctitatem tueri conabantur, quorum aliqui, ut Bruno noster, nullas prorsus et irritas Simoniacorum ordinationes propugnarunt. Auctoritati enim sacrarum litterarum innixi aiebant, Christum Dominum apostolis dixisse Matth. cap. X. Gratis accepistis, gratis date: et D. Petrum in Simonem magum, qui pro accipiendo Spiritu sancto, et gratia miraculorum, pecuniam obtulerat, divinam pronuntiasse maledictionem, Act. cap. VIII, 20. Pecunia tua tibi sit in perditionem. Quia donum Dei existimasti pecunia possideri. Secundo [Col. 0073D] memorabant plura concilia Simoniam damnasse, et Simoniacos ut haereticos habuisse. Tertio asserebant illam S. Leonis Magni sententiam a Gratiano relatam 2 part. Cap. 1, q. 1, c. 1: Gratia si non gratis datur, vel accipitur, gratia non est. Simoniaci autem gratis non accipiunt: si autem non accipiunt, nec cuiquam dare possunt. Ratio etiam eis suffragari videbatur; nam cum Ecclesiae ministerium sanctum sit, et ad sacra peragenda destinatum, ad ea admittendi non sunt, nisi qui probentur a Deo vocati, quae vocatio in Simoniacis praesumi non potest. Nihilominus, ut dicturi sumus, Ecclesia Simoniacas ordinationes, ut illicitas damnat, et poenis canonicis Simoniacis subjicit: verumtamen ordines [Col. 0074A] Simoniace collatos pro validis tenet, ac reiterandos negat.

Neque fugit Brunonem de sacerdotum ordinatione agere, quam asserit ab episcopis fieri, non tam consecratione, hoc est chrismatis unctione, sed tactu etiam libri divinarum Scripturarum, quo, juxta disciplinam saeculi XI, verbi Dei exponendi et praedicandi acciperent potestatem. Ita S. episcopus in comment. ad cap. VIII Levitici, p. 142, c. 1: »Quod autem, ait, haec omnia simul composita sacerdotibus tradidit, hoc significat, quia postquam sacerdotes consecrati sunt, de manu pontificis librum accipere debent, ut verbi Dei exponendi et praedicandi habeant potestatem.« Eodem etiam in loco admonet nos sacerdotes, quod quandiu in hac vita sumus, [Col. 0074B] semper consecrari et sanctificari et in melius proficere debemus. »Maneamus ergo, inquit, die ac nocte, id est omni tempore in tabernaculo; observemus, custodiamus, quod ipse praecepit, ne moriamur.«

Levitas quoque sive diaconos admonet S. Bruno, quomodo cum episcopis et sacerdotibus se gerere, et quam servitutem praestare in Ecclesia debeant. Allato enim contextu cap. III. Numer., Locutusque Dominus ad Moysen dicens: Applica tribum Levi, et fac stare in conspectu Aaron sacerdotis, ut ministret ei, etc., his Levitas alloquitur p. 173, c. 1: »Intelligite haec, Levitae, aperite oculos, videte: non vos superbia inflet; scitote quia ministri estis episcoporum et sacerdotum, et non solum ministri, sed [Col. 0074C] dono dati ad serviendum, et obediendum, eorumque monitis et jussionibus obsequendum. Si vos aliter feceritis, moriemini.«

Ex quo autem Deus elegit tribum Levi ad sacra peragenda ministeria, inquit A. N. in comment. super cap. I. Numer., p. 172, c. 2, magnam esse differentiam inter clericorum ordinem, qui per tribum Levi significatur, et reliquum populum. »Ipse enim, ait, constitutus est super tabernaculum testimonii, ipse super totam Ecclesiam obtinet principatum, ipse ejus vasa, et caeremonias, ipsum quoque tabernaculum, et cuncta ejus utensilia portat, quoniam totam Ecclesiam ejusque sacramenta regit, ordinat et disponit.« Quare cum Deus quosdam homines sibi specialiter consecratos, et dicatos esse [Col. 0074D] voluerit, eisque res sacras tradiderit administrandas, »nemo praeter illos, sequitur S. Bruno, ad tabernaculum deponendum, vel erigendum, vel aliquo modo disponendum accedere audebat, quoniam quicunque exterorum accesserat occidebatur.« Saecularibus ergo, et laicis vetitum est sacris se immiscere, officiaque ecclesiastica sibi usurpare. Constat ergo Ecclesia viris sanctuario addictis, et universa credentium multitudine, qui in baptismate Christo nomen dedere, qui eamdem fidem eademque sacramenta retinent, iisque in pietate restaurari profitentur. Credunt itaque Jesum Christum verum Deum, verumque hominem, pro nobis passum, mortuum resurrexisse, ad inferos ad liberandas justorum animas [Col. 0075A] descendisse, gloriosum tandem cum illis ad coelos remeasse. Hujusmodi fidei nostrae fundamenta, quoties se opportunitas obtulit, curae fuit Brunoni, ex sacris Scripturis eruere, et quae credenda sunt perspicue docere.



§ X. De Jesu Christo redemptore.

Actum est supra S. Brunonis doctrinis inhaerendo, de veritate adventus Christi, sive de incarnatione Verbi divini ad formam hominis facti, ut humanum genus ab interitu vindicaret, et ad filiationem, et haereditatem suam erigeret, et possidendam ei daret. Nunc autem eumdem doctorem sequentes, quae proprietates in Christo sint agnoscendae, quaeque praecipua fuerint ejusdem gesta, persequi curabimus. Et [Col. 0075B] quidem Christi divinitatem Bruno apertissime fatetur, cum explanans verba illa Exod. cap. XXIII, pag. 83, col. 1, Et est nomen meum in illo, subjungit: »Patris enim nomen in Filio est, quoniam et Filius, sicut et Pater, Deus est.« Speciosior etiam est locus in cap. XXXIII ejusdem libri, pag. 121, col. 1, ubi referens Deum ex nube cum Moyse loquentem, ait: »Sed quid columna nubis, nisi Verbum incarnatum? ut enim Dominus in nube, sic Deus in homine loquebatur, et cernebatur: videbant enim nubem, videbant humanitatem; audiebant vocem, nec tamen agnoscebant Deum; si enim cognovissent, nunquam Dominum gloriae crucifixissent.«

De vera autem Christi humanitate plurimis in locis [Col. 0075C] disertissime egit A. N., quorum aliqua tantum afferemus. Et quidem in cap. XXII Genes., pag. 28, col. 2, explicat quomodo Isaac sacrificandus a patre Abraham Christi figuram gesserit. »Allegorice, inquit, Abraham, qui pater multarum gentium interpretatur, vel pater excelsus, Deum Patrem significat, de quo scriptum est ps. CXII. Excelsus super omnes gentes Dominus; Isaac vero filium ejus Jesum Christum, qui et ipse factus est obediens Patri usque ad mortem. Ara vero crucem designat, in qua ipse est immolatus. Aries autem, qui immolatur pro Isaac, caro Christi est. Est enim Christus Deus et homo; secundum divinitatem quidem immortalis et impassibilis; secundum humanitatem vero passibilis atque mortalis. Christo igitur in carne posito, solus aries [Col. 0075D] immolatur, solus agnus occiditur, sola caro crucifigitur; non enim secundum divinitatem passus est Christus.« Eamdem Bruno veritatem confirmat in declarandis illis verbis ps. LXXII. Memor esto hujus creaturae tuae, aiens pag. 458, col. 1. »Divinitati loqui videtur, ut eam, quam assumpsit, humanitatem ei commendet, quam ideo creaturam vocat, ut verus Deus, et verus homo Salvator noster esse credatur. Et valde conveniens erat ut qui tanta de potentia divinitatis ejus usque nunc locutus fuerat, de humanitate quoque aliquid diceret, atque illis haereticis occasionem tolleret, qui eum non hominem, [Col. 0076A] sed Deum esse credebant. Hujusmodi doctrinam, jam ante tradiderat in comment. ps. II. Quem Judaei, inquit pag. 301, col. 2, Christum, nos regem vocamus, Christus Dominus noster et Deus est, et homo, qui secundum humanitatem quidem non solum a Patre, verum etiam a se ipso, et Spiritu sancto rex, et dominus constitutus est. Ipse enim secundum divinitatem neque factus, neque creatus est; secundum humanitatem seipsum creavit, et fecit.« Consonans est expositio illorum verborum ps. XVII: Invenerunt me gemitus mortis. »In eo vero, ait, pag. 328, col. 1. Quod gemitus mortis, et humanae passionis affectus sibi accessisse dicit, verum se esse hominem ostendit, et non phantasticum, ut quidam haeretici praedicaverunt [(34) 1Kb] ; sed in veritate [Col. 0076B] idem ipse et captus, et ligatus, et crucifixus, et mortuus est.« Eamdem doctrinam de veritate humanitatis Christi tradidit S. Bruno in Expositione verborum illorum ps. CVIII, pag. 537, col. 2, Et cor meum turbatum est in me. »Et hoc quidem, ait, ad humanitatem Christi spectat. Quis enim nisi homo, sicut scriptum est Marc. XIV, 33, Coepit taedere, et moestus esse? Fecit humanitas quod suum est, et divinitas quod suum; quia, nisi hoc faceret, quis eum hominem esse crederet? Si enim solius divinitatis naturam et potentiam ostendisset, nemo eum hominem esse credidisset. Valde ergo necessarium fuit ut has affectiones in se esse Salvator noster ostenderet.« Affirmavit pariter S. Bruno pag. 302, col. 1, Jesum Christum secundum divinitatem non adoptive, sed [Col. 0076C] substantialiter Dei filium esse, hoc enim, ait, ipse Pater testatus est dicens Luc. cap. III, v. 23: Tu es Filius meus dilectus; in te mihi complacui.

Et quia magis magisque probari potest in Christo utraque natura divina et humana, ex duplici ejus voluntate, quam olim negarunt monothelitae; id cumulatissime perficit A. N., exponens ps. LXVIII. Salvum me fac, Deus, etc. »Cum orans, inquit, pag. 443, col. 1, ante passionem Patri dixisset: Pater, si possibile est, transeat a me calix iste; illico subjunxit: verumtamen non mea, sed tua, voluntas fiat, Volebat enim, procul dubio, quod petebat; sed sic volebat, si Pater id ipsum voluisset. Si igitur aliquid petat, et quod petit, non accipiat, nemo propter hoc ejus [Col. 0076D] voluntatem non esse exploratam dicere audeat. Neque est inconveniens, si natura mutabilis mutabilem habeat voluntatem. Omnia enim quae nostra sunt, praeter peccatum, eum suscepisse dubitare non debemus. Quod autem ait: Salvum me fac, Deus, quoniam intraverunt aquae usque ad animam meam; et multa alia, quae sequuntur, non ore, sed cordis intentione locutus est Dominus.« Habebat autem Christus voluntatem humanam, quae naturaliter pati et mori refugiebat; sed ita subordinata erat voluntati divinae, ut plene ei passionem obire consentiebat. Cum autem in Christo A. N. voluntatem divinam etiam agnosceret, ideo quidquid ipse vellet, [Col. 0077A] in ejus potestate omnino esse fassus est. Explanans enim primum versiculum ps. LXIII. Exaudi, Deus, orationem meam, etc., haec habet pag. 426, col. 1. »Saepe jam diximus, quod quando Salvator noster aliquid orat, aliquid petit, et aliqua re indigere videtur, totum ad humanitatem referendum esse. Ipsa quoque humanitas non pro se orat, sed pro nobis; quia quidquid est in ejus voluntate, hoc est in ejus potestate; ipsum igitur orasse, voluisse fuit.« Et infra: »Non habebat necesse diu orare, cujus voluntas tam subito exaudiebatur. Similiter enim in ipso erant et voluntas, et voluntatis effectus; neque prius velle aliquid poterat, quam habere quod vellet. Hanc autem plenissimam suae voluntatis potestatem Christus habebat, quia Deus erat et homo.« Dixerat [Col. 0077B] S. Bruno in Comment. super cap. XII Exodi, pag. 58, col. 1, Christi passionem in Veteri Testamento per figuras, et aenigmata significatam haberi; quin tamen clara excludat, quae in Veteri Testamento Christi passionem, et mortem, testimonia praenuntiabant. Cum igitur plura in figuris et mysticis significationibus sacramenta, seu mysteria complectantur, ea ingeniose proferre et illustrare nisus est. Primum subjiciam commentationem in cap. XXIV Exod., pag. 84, col. 2, super eo quod Moyses altare erexerit, et duodecim vitulos in eo sacrificari praeceperit. »Mane ergo, ait, consurgens Moyses aedificavit attare ad radices montis; quoniam et Judaei, qui per Moysen sacrificantur, primo mane super Calvariae montem, [Col. 0077C] ad radices Jerusalem, et montis Sion Christo Domino crucem praepararunt: altare enim crucem significat. In hoc enim altari Christus immolatus est. Sed quia nulla duodecim tribuum de Christi morte excusare se valet, ideo duodecim vituli per duodecim tribus immolantur. Et quamvis unus fuerit vitulus, quoniam unus immolatus est Christus; tamen quia unaquaeque tribus, imo unusquisque homo tenetur in integrum, ideo duodecim vitulos Moyses immolari praecepit. Et quidem unus Christus crucifixus est, immolatus est; unusquisque tamen, qui ejus morti consensit, interfecit; totius Christi homicida est; et quamvis non omnes manus in Christum injecerint, omnes tamen Judaei per consensum occiderunt.« Nullibi vero tanta cum amplitudine egit A. N. de [Col. 0077D] Christi passione, quam in Exposit. cap. XXIX ejusdem Exodi, pag. 107, ubi praescribitur ritus arietis sacrificandi. Totam hic afferre possem ejus interpretationem; sed satis est ad rem nostram pars illa, in qua summa Christi vitae colligitur, et dolorosissima ejus mors praedicatur. De intestinis enim, pedibusque arietis in frusta concisis ita loquitur: »Haec autem, id est intestina, et pedes arietis ponimus super concisas carnes, et super caput illius; quoniam postquam Christum Deum de Virgine natum, inter homines conversatum, caecos illuminasse, leprosos mundasse, mortuos suscitasse, et caetera, quae fecit, singulariter ostendimus; tunc tandem ex his omnibus illud quoque super ponere, et reddere debemus, quia pro nobis passus est, et propter peccata nostra [Col. 0078A] mortem turpissimam, et crucis ignominiam sustinuit, etc. Quod autem addit: Et offeres totum arietem super altare, tale est, ac si diceret: non solum Christi divinitatem, et humanitatem, verum etiam passionem, resurrectionem, et ascensionem, et quaecunque de eo scripta sunt, semper in memoria, in corde, et in mente habebis. Diximus enim, quia hoc altare mens et cor hominis intelligitur.« Mortuus est autem Christus juxta Brunonis sententiam pag. 148, c. 1, anno aetatis suae trigesimo tertio, in quam plures illustres scriptores et chronologi conveniunt.

De passione et morte Christi satis huc usque dictum est; nunc de ejus resurrectione dicendum; de qua plura sacrae litterae splendidissima testimonia [Col. 0078B] complectuntur. Et quidem in Job, cap. XIX, legitur: Scio quod Redemptor meus vivit, et in novissimo die de terra surrecturus sum. Super quae ait S. Bruno in commentario. »O quanta spes resurrectionis! Sola haec verba sufficiunt contra omnes qui resurrectionem negant: quem visurus sum, inquit, ego ipse. Quid est ego ipse? Id est in hac carne, in hac essentia, in hac persona. Et non alius, carnis mutatione, sed unus idemque ipsius receptione.« Praeterea explanans Psalmistae vaticinium ps. XL: Ego dormivi, et somnum cepi, et resurrexi: haec habet pag. 380, col. 2. »Mors Christi dormitio fuit, dormivit quantum voluit, surrexit quando voluit, quia si noluisset, nunquam obdormisset.« Et quia eodem in psalmo dicitur Christus Patrem deprecatus, ut eum [Col. 0078C] resuscitaret: Tu autem miserere mei, et resuscita me, et retribuam illis; quomodo intelligendus sit Propheta, idem S. Bruno docet pag. 381, col. 1: »Haec, inquit, oratio Christi humanitatis intus fuit, in corde fuit, in sola voluntate fuit; cui ad precandum verba necessaria non erant, qui secundum voluntatem suam omnia habebat. Propter nos igitur haec scripta sunt, quia si scripta non essent, ad nostram notitiam non pervenissent.«

Antequam tamen Christus a mortuis resurgeret, et eo triduo, quo corpus ejus quievit in sepulcro, ipse cum anima et divinitate descendit ad inferos, ut justorum animas ab illo carcere et tenebrarum loco liberaret. Hanc catholicam veritatem praenuntiatam [Col. 0078D] agnovit S. Bruno illis in verbis Job. cap. XIV. Quis mihi tribuat ut in inferno protegas me? Quae ita declarat pag. 248, col. 2: »Scio, inquit, quia in infernum descendam; sed quis ibi, nisi tu, a tormentorum poenis me proteget, et liberabit? Tempus ejus ad misericordiam constitutum Christi passio fuit; quia tunc ad inferos descendens, justorum animas eripuit, et liberavit, secundum illud Oseae cap. XIII, 14: O mors, ero mors tua; morsus tuus ero, inferne.« Idem confirmatum invenies in Exposit. ps. XV, 10. Quoniam non derelinques animam meam in inferno, nec dabis sanctum tuum videre corruptionem. »Divinitas enim, ait pag. 325, col. 2, simul cum anima in inferno descendit, nec tamen corpus in sepulcro dereliquit. Anima enim a corpore separari potuit [Col. 0079A] divinitas non potuit: quia Deus ubique est, et omnia continet. Indignum valde esse ut illa caro sanctissima corruptionem aliquam videret, quae sine omni corruptione de Virgine nata, sine omni peccato in hoc mundo est conversata.« Item ad illud ps. LIII: Desiderium animae ejus tribuisti ei. Et Dominus susceptor est animae meae. »Quis enim alius, ait, pag. 407, col. 2, eam suscipere debuit, nisi divinitas ipsa, quae ei ineffabiliter conjuncta erat. Statim enim ut Salvator noster spiritum emisit, simul cum divinitate illa sanctissima anima inferni claustra penetravit, et, inferno exspoliato, sanctorum animas, quae ibi captivae tenebantur, secum eduxit.« Eadem habet S. Bruno in comment. ad ps. LXVIII, super illa verba, v. 16. Neque absorbeat me profundum, neque urgeat [Col. 0079B] super me puteus os suum. »Hic autem, inquit, pag. 444, col. 2, manifeste ostenditur, quia haec oratio non ad corpus, sed ad animam pertinet: sola enim Salvatoris nostri anima in infernum descendit, qui per hunc puteum profundum significatur. Et quidem ibi teneri non potuit, sed ligato diabolo, et inferno exspoliato, cum magna victoria inde ascendit.« Similia habet in Job. cap. XLI [(35) 2Kb] .

Quaerit deinde idem auctor quomodo intelligenda sit praedictio illa Christi apud Matthaeum cap. XII, 40: Sicut fuit Jonas in ventre ceti tribus diebus, et tribus noctibus; ita erit Filius hominis in corde terrae tribus diebus et tribus noctibus. Si enim corpus Christi depositum fuit in sepulcro, nisi vespere diei parasceves, hoc est ante sabbatum Paschalis solemnitatis, [Col. 0079C] et ipse altero die, qui Dominicus dicitur, valde mane surrexit; quomodo verificari potest eum tribus diebus, et tribus noctibus in monumento jacuisse? Respondet ergo S. Bruno serm. 2 de resurrectione Domini: »Fuit igitur Filius hominis in corde terrae tribus diebus et tribus noctibus. Nocte enim illa, qua a Judaeis insanientibus, et super eum irruentibus captus est, ex quo ipse ait: Si me quaeritis, sinite hos abire, in potestate illorum fuit Salvator noster. Similiter autem et illis duabus aliis noctibus quae post illam sequuntur, in quibus usque in diem Dominicam, ne resurgeret, custoditur ejus corpus, quod duntaxat in eorum potestate fuit. Tres quoque dies ita computantur, et sexta feria, et sabbatum, et diei tertii initium, in quo mundi Creator, et Dominus [Col. 0079D] valde mane a mortuis resurrexit. Usitatissimum omnium scripturarum est, totum pro parte, et partem pro toto aliquando ponere.«

[Col. 0080A] Non statim ac Christus resurrexit, in coelos ascendit; sed ut testatur Lucas Act. cap. I, per dies quadraginta cum apostolis suis conversatus est, loquens eis de regno Dei, hoc est de Ecclesia, quam ipsis stabiliendam, et propagandam relinquebat. Et quidem eos primum in fide suae resurrectionis confirmavit; quidquid postea de mysteriis, atque de sacramentis revelandum erat, illos docuit, novos legis suae magistros instituit, in universum mundum ad eam propagandam misit, ac tandem, tradita eis Spiritus sancti virtute, plenam absolvendi a peccatis, atque ligandi potestatem impertitus est. Hujusmodi apostolatus institutionem figuratam invenit Bruno in cap. XXVI. Numer. ubi legitur, Deum Moysi praecepisse ut manus suas super caput Josue imponeret [Col. 0080B] coram Eleazaro, et multitudine Israelis, eique daret partem gloriae suae; quae ita illustravit pag. 192, c. 2. »Hoc enim, ait, et Christus fecisse legitur, qui priusquam coelos ascenderet, vicarios sibi, totiusque Ecclesiae duces, apostolos constituit, quibus et partem gloriae suae tribuens, signa et virtutes in suo nomine facere praecepit.

Praeclare etiam disserit A. N. super illa verba Genes. cap. XXIV, pag. 85, c. 1, Ascenderunt Moyses, et Aaron, Nadab, et Abiu, et septuaginta seniores Israel, et viderunt Deum Israel; atque in eo facto significatam Domini ascensionem affirmavit. »Quod Moyses, inquit, confirmato testamento, simul cum senioribus Israel ad videndum Deum ascendit, significatio erat quod, immolato agno, et Christi [Col. 0080C] sanguine fuso, novoque testamento confirmato, coeli porta aperitur, et Jesus sacerdos magnus Sancta sanctorum ingreditur, et in coelesti palatio ab hominibus Deus videtur.« Cum autem, ut saepe dictum est, omnia Christi gesta in psalmis praenuntiata reperiantur, ejus ascensionem ad coelos praedictam accepimus ps. LXVII, v. 19: Ascendens in altum captivam duxit captivitatem, dedit dona hominibus. Ad quae A. N. p. 439, c. 1: »Hic, inquit, Deus et Dominus noster ascendens in altum, prius quidem in crucem, deinde in coelum, captivam duxit captivitatem, sicut scriptum est Joan. cap. XII, v. 32: Cum exaltatus fuero a terris, omnia traham ad me ipsum. Captivi diaboli erant omnes, sed captivi Christi facti sunt plures, non omnes; multi [Col. 0080D] adhuc in captivitate detinentur; qui si voluissent, in captivitate non essent. Dedit autem dona hominibus, et maxima dona, quando Spiritum sanctum [Col. 0081A] apostolis misit, et tantam gratiam illis dedit, ut linguis omnium loquerentur, et infirmitates sanarent.« Descripserat pridem S. Bruno, exponens illa verba ps. XLVI, Ascendit in jubilatione, et Dominus in voce tubae, maximam angelorum laetitiam, et exsultationem, cum Christum Dominum ascendentem in coelum viderent, eique triumphatori plaudentes, et benedicentes occurrerint. Praestat commentationem ejus referre, p. 393: »In jubilatione ascendit Dominus, id est in magno gaudio et laetitia apostolorum, qui eum in tanta gloria, tantaque virtute ascendere videbant. Sive enim in jubilatione angelorum, quos omnes summa cum exsultatione obviam ei venisse dubitare non debemus; quorum voces et laudes, quae excellentissimae erant, quamvis [Col. 0081B] nesciamus quales erant, per vocem tubae intelligere possumus. Et quis unquam dicere et cogitare valeat quanta tunc laetitia in coelis fuerit, quando Christus Dominus in coelos ascendit? Videor videre omnes angelos et archangelos illam gloriosissimam Salvatoris nostri humanitatem humiliter adorantes, et pro tanta, talique victoria de hoste superbissimo sic superato gratias agentes. Et hoc totum in his verbis significatum esse puto, quod hic dicitur: In jubilatione et in voce tubae. Suscepit ergo Pater Filium, dixerat S. Bruno in Comment. ps. III, pag. 303, c. 2, ad se incarnatum, et hominem factum revertentem glorificavit, et in suae majestatis sedem exaltavit. Ubi enim eum suscepit? in illo altissimo, et clarissimo secretario gloriae suae. Cum enim Deus ubique [Col. 0081C] sit, est tamen aliquis locus ubi gloriam suam clarius et manifestius revelavit.«



§ XI. De adventu Spiritus sancti.

Pollicitus fuerat Christus apostolis, cum ad Patrem suum remeasset, se missurum ad illos sanctum Paraclitum, qui eos omni veritate, virtute, omnique gratiarum genere cumulasset. Portentosae hujusce divinae apparitionis, ut adnotat A. N., figura praecesserat, quando Deus apparuit Moysi in monte Sina, eique dedit, populo Israelitico audiente, inter tonitrua, fulgura, et coruscationes, praecepta sua, ut in testimonium essent supernae ejus potestatis et majestatis. Eximia est comparatio, et ad probandum utriusque Testamenti consensum valde opportuna. Commentatio Brunonis in cap. XIX Exod., p. 70, c. 1, [Col. 0081D] ita se habet: »Jam advenerat tertia dies, mane inclaruerat, et ecce coeperunt audiri tonitrua, et micare fulgura, et nubes densisima operire montem, clangorque buccinae vehementer obstrepebat. Vide, inquit S. episcopus, quam bene utrumque testamentum sibi respondeat, et quam convenienter in utroque celebretur. In Actibus apostolorum, cap. I, 12, scriptum est: Tunc reversi sunt Jerosolymam a monte qui vocatur Oliveti; et cum introissent in coenaculum, ascenderunt, ubi manebant Petrus, et Joannes, Jacobus, et Andreas, Philippus, et Thomas, Bartholomaeus, et Matthaeus, Jacobus Alphaei, et Simon Zelotes, et Judas Jacobi. Hi omnes erant perseverantes unanimiter in oratione cum mulieribus, [Col. 0082A] et Maria matre Jesu, et fratribus ejus. Haec tam sancta coadunatio vocatur Ecclesia, haec dicitur mons Sion. In hunc montem descendit Dominus, servata quodammodo similitudine, et tempore, quo ascendit in montem Sinai. Jam enim, inquit Moyses, advenerat dies tertius, et mane inclaruerat, et coeperunt audiri tonitrua, et micare fulgura, etc. Dicamus ergo et nos: Jam advenerat tertius mensis, et Pentecostes, id est quinquagesimus dies inclaruerat, et, sicut beatus Lucas evangelista scribit Act. cap. II, »Factus est repente de coelo sonus, tanquam advenientis spiritus vehementis, et replevit totam domum, ubi erant sedentes. Et apparuerunt illis dispertitae linguae, tanquam ignis, seditque super singulos eorum, et repleti sunt omnes Spiritu sancto, [Col. 0082B] et coeperunt loqui variis linguis, prout Spiritus sanctus dabat eloqui illis.« Ecce enim in utroque et sonus auditur, et ignis videtur. Sed in illo nubes caliginosa, in hoc autem clarissimi luminis splendor apparet; quoniam illa umbra erat, atque figura: hoc autem veritas. Quod enim ibi tonitrua, hic apostolorum voces intelliguntur: quod ibi micantia fulgura, hic miracula ubique fulgentia: nubes vero densissima, quae montem operiebat, apostoli sunt salutaribus pluviis Ecclesiam irrigantes. Clangor vero buccinae perstrepens vehementer, doctorum omnium praedicationem longe lateque intonantem significat.« Reddit deinde A. N. rationem cur Spiritus sanctus sub specie ignis apparuerit, et dispertitae linguae incumbere super singulos apostolos visae [Col. 0082C] fuerint: »Nunc autem (ita in serm. II, de Spiritu sancto) quid ille ignis, et quid illae linguae significent, videamus, quae super apostolos apparuerunt: cum omnes, ut Evangelista dicit, in uno essent loco congregati, Heb. XII, 29: Deus enim noster ignis consumens est. Merito itaque Spiritus sanctus in igne apparuit, ut peccata consumeret, mentis oculos illuminaret, et totum hominem in Dei amorem inflammaret. Hic ille baptismus, quem Joannes Baptista promittebat, cum diceret: Ego vos baptizo in aqua, sed alius venit post me, qui vos baptizabit in Spiritu sancto, et igni Luc. cap. III, 17. In linguis quoque debuit apparere Spiritus sanctus: siquidem ipse est qui in apostolis loquitur; quis enim loquitur nisi lingua? Hoc officium non est alterius membri. [Col. 0082D] Qui hac lingua loquuntur, non habent necesse cogitare quomodo aut quid loquantur. Hac igitur lingua suscepta loquebantur apostoli magnalia Dei.«



§ XII. De Charitate.

Cum vero ignis ille, quem Deus misit in terram, non aliam ob causam descendit, nisi ut eo humana corda incenderentur, S. Bruno, qui toto vitae suae tempore illo exarsit, oblata opportunitate interpretandi cap. VI Levit., ubi praecipitur quod ignis in altari semper ardeat, curaeque sit sacerdoti ligna subjicere, ne exstinguatur, haec eleganter complectitur p. 136, c. 2: »Ignis vero iste, ait, qui nunquam deficit in altari, sed perpetuo ardere convenit, intermissae dilectionis in corde fidelium ardorem [Col. 0083A] imponit: si enim hic ignis ab intellectu abfuerit, omne prorsus sacerdotis officium inutile erit. In hoc ergo sacerdos diligenter studeat, ut amoris ignem continuo nutriat, et per singulos dies ligna subjiciat: recordetur scilicet misericordiae Dei; recordetur quid fecerit, et quid diligentibus se praebere promiserit. His enim, et similibus lignis, de sanctarum Scripturarum silva collectis, ignis iste succinditur, et in Dei dilectione inflammatur. Super hunc igitur ignem, o sacerdos, pone holocaustum, ut immoles Deo sacrificium laudis; hic est enim adeps pacificorum, cujus pinguedine Deum demulces. Iste est ignis perpetuus qui nunquam deficiet in altare. Aquae multae non potuerunt exstinguere charitatem, Cant. VIII, 7.« Felices ergo illae animae, quae coelesti [Col. 0083B] igne incensae, eo semper usque ad vitae exitum ardebunt, et ad aeternam felicitatem transeuntes, ubi reliqua dona cessabunt, charitas nunquam excidet, sed purior, vehementiorque tota in aeternitate fiet.

Docet tamen S. Bruno in cap. XXV Exodi, p. 87, col. 2, sanctos, qui Dei visione fruentur, perfectam omni ex parte beatitudinem non habituros, donec animabus corporibusque conjunctis, tota simul sanctorum multitudo super coelos elevetur. Sed non statim post obitum, justi qui in charitate decedunt, ingressum in coelum obtinebunt, si aliquid culpae eis expiandum remanserit.



§ XIII. De purgatorio, de cultu et invocatione sanctorum.

Satis superque notum est unum ex erroribus Graecorum [Col. 0083C] schismaticorum fuisse negare purgatorii existentiam, hoc est loci in inferis destinati pro animabus justorum, quibus adhuc vel leves culpae, vel reatus remissorum peccatorum restant expiandi. Contra illos ergo concilium oecumenicum Florentinum definivit, purgatorium, tanquam dogma catholicum, esse admittendum. Ut igitur Florentinorum Patrum definitio confirmetur, et quam jure meritoque etiam hoc ex capite videantur proscripti recentiores haeretici Lutherus, Calvinus, Zuinglius, etc., quid de hac catholica doctrina senserit S. Bruno, in medium proferam. Ille ergo exponens caput XXII Levitici, p. 126, c. 2: »Justi, ait, post hanc vitam Deo offeruntur, et in societatem sanctorum statim recipiuntur, vel deinceps, si forte purgatorio indigebunt. [Col. 0083D] Non enim omnes, qui salvantur, mox ut obierint, in beatitudinem recipientur.« Idem repetit A. N. declarans verba illa ps. XXXI: Beatus ille, cui non imputavit Dominus peccatum. »Gaudeant, inquit, itaque poenitentes, quia peccata dimissa sunt eis; timeant tamen, quia nesciunt an adhuc poena peccati dimissa sit eis. Quacunque enim die conversi fuerint, si tamen digne conversi fuerint salvi erunt: sed ignis manet; peccatum dimissum est, sed non poena peccati. Legimus quosdam post mortem miraculis claruisse, et tamen purgatorio deputatos fuisse. De quibus dubitari non potest, et peccata eis dimissa fuisse, et poenam peccati dimissam non fuisse. De talibus dictum est, I Cor. III, 15: [Col. 0084A] Si cujus opus exarserit, detrimentum patietur; ipse vero salvus erit quasi per ignem.«

Cum autem ex sacris Scripturis, ex traditione, et ex Ecclesiae oraculo nobis constet justos aliquos inter sanctos, id est coeli habitatores esse habendos, eorum invocatio pia, et utilis erit; quod idem S. Bruno docet in Comment. super cap. XI Job, pag. 244, c. 1. »Sancti tunc oriuntur, quando carnem deponentes moriuntur; quia tunc primum immortalem vitam suscipiunt. Sed quomodo oriuntur? Ut lucifer, id est clari, et immortales. Tunc habent fiduciam, proposita spe, quia indubitanter ea, quae speraverant, consequuntur. Plurimi autem eorum faciem deprecabuntur; quod tales fieri desiderant; sicut de Ecclesia dicitur: Vultum tuum deprecabuntur [Col. 0084B] omnes divites plebis; sive illuc venire concupiscunt, ubi eos videant, et eis associentur.«

Quod vero pictae eorum imagines, et praecipue B. M. V. cultu quodam, et obsequio prosequendae sint, idem S. Bruno insinuat in Comment. super eumdem ps. XLIV. »Non solum, inquit, filium suum adorabunt filiae Tyri, sed et te quoque deprecabuntur, tibique vota persolvent. Nam si ejus vultum, et imaginem intelligamus, non erit inconveniens; cum sic ubicunque depingitur eam omnes venerari debemus.«



§ XIV. De aeternitate poenarum infernalium.

Alterum catholicum dogma assertum a S. Brunone reperimus; miserrimam nempe iniquorum sortem, qui in peccato gravi decedentes, aeternis inferni [Col. 0084C] poenis, damnantur. Hujusmodi veritatem contra Origenistas, aeternitatem ignis et poenarum in inferno negantes, stabilivit S. episcopus, declarans illa Job, pag. 239, c. 2: Devorabit eum ignis, qui non succendetur, affligetur relictus in tabernaculo suo. »Ignis enim ille, inquit, inexstinguibilis est, et semel succensus non indiget, ut ulterius succendatur. Relictus autem in tabernaculo carnis suae semper affligetur; quia caro, et anima in aeternum cruciabitur.« In commentario etiam super ps. II, pag. 352, col. 2, ait: »Impii, et peccatores in judicio damnati misericordiam ulterius non invenient.« Plura alia ad doctrinam theologicam spectantia tradit S. Bruno, non tam in commentariis super utrumque Testamentum, quam in reliquis scriptis, quae singula si producere [Col. 0084D] vellem, nimis hanc prolusionem protraherem. Aliqua tamen majoris momenti annotabo.



§ XV. De divinarum Scripturarum et traditionis auctoritate.

Quanto in pretio habendae sint divinae litterae, hoc est utriusque Testamenti libri, docet A. N. in cap. XXXIV, Exod. pag. 119, ubi relatis verbis Apostoli Rom. cap. VII, 8: Concupiscentiam nesciebam, nisi lex diceret, Non concupisces rem proximi tui. »Credamus ergo, inquit S. episcopus, testimonio legis, quae quia semper verum dicit, et nunquam mentitur, non immerito testimonium appellatur: huic enim testimonio nemo contradicere audet; ultima probatio legis est auctoritas. Haec autem scripta est manu [Col. 0085A] Dei, opera Dei, Scriptura Dei; nihil humanum est in ea, tota divina est, tota Deo dictante et scribente composita est; unde veritate et auctoritate plena est.«

Traditionis etiam auctoritatem cum in rebus fidei, tum in ritibus ab Ecclesia pro sacramentorum administratione constitutis, duplici in loco statuit S. Bruno. Et quidem quod attinet ad mysteriorum intelligentiam, ait, in Comment. ad Exod., pag. 89, c. 2, nos non debere aliter credere quam SS. Patres docuerunt, et crediderunt; eorum enim dogmata tanquam divinitus revelata retinenda sunt; nec quemquam licet plus velle sapere quam ipsi credendum pronuntiarunt. »Fides ergo sanctorum, inquit, nobis sufficiat; neque ultra quaeramus quae [Col. 0085B] illis divinitus sunt revelata. Et qui nos ipsos, et ea quae in nobis sunt, intelligere non valemus, ad ea quae super nos sunt, nos extendere non laboremus.« Ex eodem fonte, ex traditione scilicet, idem S. Antistes sacrorum rituum observantiam esse repetendam docuit, in tractatu de Sacramentis, et Mysteriis, ubi agens de baptismo, dicit, pro validitate sacramenti, id est pro obtinenda ejus virtute et gratia, aquam, et Spiritum, hoc est invocationem sanctissimae Trinitatis, quae materiam, et formam constituunt, esse necessarias. »Sed cum alia posterius addita fuerint, ea omitti nequeunt. Haec ergo sola, ait, sufficere poterunt ad baptismi sacramentum, sed SS. Patres nostri, qui ista Spiritu Dei constituerunt, voluerunt nobis satisfacere, non solum in his quae [Col. 0085C] pertinent ad virtutem sacramenti, verum etiam in illis quae pertinent ad significationem. Sufficit enim aqua, et Spiritus ad baptismi perfectionem: caetera vero, quae adduntur, ad significationem pertinent. Non enim oleum, et chrisma habuit Philippus apostolus, quando eunuchum baptizavit. Haec tamen praetermittenda non sunt, quae ad significandum aliquid sanctorum diligenti dispositione addita sunt.« Ritus igitur, et sacrorum administratio, quam per traditionem accepit Ecclesia, originem quamdam divinam habuere, quatenus a Deo inspirati SS. Patres eos constituerunt, eorumque custodem Ecclesiam ipsam reliquerunt. Quare nemini privato fas est illos omittere, vel immutare; cum traditionis auctoritati ex consensu Ecclesiae majus pondus accedat.



§ XVI. De auctoritate Ecclesiae in doctrina fidei.
[Col. 0085D]

Semper in Ecclesia maximi ductus est consensus ejus in doctrinis dogmata fidei continentibus; quo magna illa constituitur differentia mundum inter et ipsam Ecclesiam; ille enim a continua mobilitate, et varietate in scientiis, in legibus, in regiminis principiis agitatur; haec autem firmitate ac stabilitate sua gaudet. Quamvis enim nonnunquam insurgant haeretici, qui tanquam procellosi venti eam commovere, ac scindere nitantur, non praevalent tamen, neque firmitatem, stabilitatemque ejus subvertere queunt; cum doctrinae orthodoxae concordia, ac depositi fidei servandi sanctorum episcoporum, et sacerdotum [Col. 0086A] conspiratio semper eis resistat, manesque eorum conatus reddat. Haec copiose tradit S. Bruno in Comm. ad ps. LXV, p. 432, exponens illa verba: Qui constituit mare in aridam, et flumina pede pertransibunt; ibi laetabimur in idipsum. »Per mare, inquit, mundum, per aridam vero Ecclesiam intelligamus. Illud procellis et tempestatibus erigitur; haec semper firma et stabilis manet. Convertitur autem mare in aridam, quando gentiles, et idololatrae ad Ecclesiam transeunt, et Christianorum fidem suscipiunt. Per flumina vero, quia aquae multae populi multi, diversae hujus mundi gentes et nationes significantur. Quae autem flumina transire possumus, ea ingredi non timemus. Quando igitur sancti praedicatores, episcopi, et sacerdotes secure, et sine timore [Col. 0086B] in populis praedicant, tunc dicere possumus quia per flumina pede transeunt. Ubi prius erat timor, ibi laetitia nuntiatur. Ibi ergo, id est in populis, qui per flumina significantur, laetantur modo sancti in idipsum, id est simul, et communiter omnes. Omnium communis laetitia est, quia fides omnium est, nullus nulli contradicit, sed omnes pariter Christum laudant, et benedicunt.« Omnem autem vim confringentem haereticorum errores a conciliis adhiberi fatetur idem S. episcopus, p. 370, c. 1, ubi explanans verba illa psalmi XXXVII, Arcus eorum contritus est, ait: »Arcus haereticorum contritus est, quia omnis eorum haeresis, et deceptio in multis conciliis damnata est.« De concilio quidem Nicaeno I, jam dixerat cap. XIV in Genesim, pag. 24, col. 1, [Col. 0086C] ab eo haeresim Arianam damnatam fuisse, fidemque catholicam confirmatam. Sive igitur Ecclesia in conciliis generalibus congregata sit, sive dispersa, quoties aliquid docet, vel tanquam credendi regulam definit, audienda est, eique credendum quod, ut habemus ex Apostolo I, Timot. cap. III, 15, Columna, etc., fundamentum veritatis sit a Deo constituta. Quanta vero polleat Ecclesia potestate, quibusque divinis muneribus fulgeat exornata, repraesentat S. Bruno in nube quae supra montem Sinai descendit, atque in eo cap. XXIV. Exod. gloriam Domini apparuisse legitur: »Nubes, ait, pag. 85, c. 2, quae montem Sinai operuit, est omnis scientiae, et sapientiae plenitudo, quae super Ecclesiam descendit, et in eo gloriam Domini apparere demonstravit; quoniam [Col. 0086D] virtus miraculorum, et gratia Spiritus sancti usque ad saeculi consummationem Ecclesiam non relinquit; secundum illud, quod Dominus ait: Ego vobiscum sum omnibus diebus usque ad consummationem saeculi.« His igitur privilegiis, et praerogativis munita Ecclesia, divinique auctoris sui praesidio semper adjuta, plenam super filios suos exercet potestatem, ut eos instruat, in veritate contineat, et perfectos mandatorum observatores reddat. Ut autem apostolis praedicantibus fides haberetur, per os eorum se loqui dixit, adeoque audientes illos fassus est, se docentem audire, Luc. cap. X, 16: Qui vos audit, me audit, et despicientes, ipsum Redemptorem despicere: Qui vos spernit, me [Col. 0087A] spernit. Prosequitur autem A. N. in comment. ad hunc locum Lucae, factis comprobans promissiones quas eis Dominus fecisse dixerat. Apostolos enim, ut superius dictum est, miserat Dominus binos ante faciem suam, in omnem civitatem, et locum, quo erat ipse venturus. »Nunc autem, inquit S. Bruno, reversi, Domino omnia scienti cum gaudio referebant ea, quae non ipsi, sed ipse in illis fuerat operatus. Gaudebant enim de nomine Christi, cujus et virtutem experti erant. Gaudebant et de gratia immensa sibi a Domino attributa; quoniam non solum infirmitates curabant, verum etiam daemonibus imperabant, et sibi subjectos esse videbant.« Praeter evangelicam praedicationem, et signorum ostensionem, quibus eorum missio comprobatur, non tam [Col. 0087B] suasione, quam auctoritate ipsis proprie attributa, eam apostoli exercuerunt, suisque successoribus exercendam reliquerunt, ut malos a bonis separarent, eosque suo judicio subjicerent. Hanc legem in Levitici cap. XIII, adumbratam ostendit A. N. p. 149, c. 1, disserens de cognitione leprae sacerdotibus reservata. Sicut enim leprosus, ita cognitus, ex Dei praecepto a reliquo coetu separabatur; eodem modo qui spirituali lepra infectus dignoscitur, a consortio fidelium est separandus. Sed haec cognitio, et separationis sententia ad Ecclesiam spectat, nec cuiquam licitum est, eam sibi usurpare. Audiatur Bruno, qui eodem in loco diversa excommunicationis genera exponit. »Solis episcopis, inquit, et sacerdotibus secundum animam condemnandi, et [Col. 0087C] absolvendi potestas a Domino data est. Peccat autem, qui leprosum aliquem, et peccatorem a communione sua separandum putat, priusquam ab episcopis et sacerdotibus judicetur. Ducatur ergo leprosus ad sacerdotem. Sic enim Dominus ait: Ostendite vos sacerdotibus, Luc. cap. XVII, 14. Consideret sacerdos, diligenter perquirat, si lepra est. Habet enim lepra sua signa neque celari potest, facileque cognoscitur. Quis enim adulterum, homicidam, perjurum, sacrilegum, furem, et raptorem dubitet esse leprosum? Talem ergo cum sacerdos invenerit, nec timore, nec amore mutet judicium: dicat enim esse leprosum, et secundum ejus arbitrium separetur: secundum ejus quidem, non secundum alterius: ipsius enim est eum judicare; ipsius est separare.

[Col. 0087D] »Quomodo separare? Multis enim modis fit ista separatio: alii enim a corpore et sanguine Christi, alii ab Ecclesiae introitu, alii a communione fidelium separantur. Separantur etiam a quibusdam cibis, et potibus, aliisque carnis voluptatibus, ut jam nunc licite non utantur his rebus, quibus prius licite utebantur.«

Sed quid de haereticis judicare debeat Ecclesia, declarat S. Bruno in Comment, ad cap. XV. Numer. p. 183, c. 2, ubi postquam de diverso sacrificii genere, pro expianda diversorum reatuum qualitate egerit, ad peccatum superbiae veniens, ait: »Anima vero, quae per superbiam aliquid commiserit, sive civis ille sit, sive peregrinus, quoniam adversus Dominum [Col. 0088A] rebellis fuit, peribit de populo Dei. Hoc autem perspicue de haeretico intelligimus, unde et merito rebellis vocatur. Magna enim superbia est, ut tota Ecclesia reclamante, et fidei dogmata ostendente, aliquis contra rebellare, suamque sententiam contentiose defendere velit. Talis ergo peribit, cujuscunque generis sit, cujuscunque ordinis, cujuscunque conditionis et religionis.« Perire autem de populo Dei, idem est ac ab excommunicationis sententia a coetu fidelium separatum esse, et ab Ecclesiae communione depulsum. Id perspicue patet ex sequenti Brunonis interpretatione de homine, quem Israelitae extra castra ducentes, quoniam in Sabbato ligna collegerat, lapidibus obruerunt. »Per hoc autem, inquit, pag. 183, c. 2, datur intelligi, quod [Col. 0088B] illi, qui pactum Dei violant, et Ecclesiae Dei instituta cum caeteris fidelibus custodire et observare recusant, ab Ecclesia pelli, et ab omnibus damnari, et excommunicari debeant; tot enim lapidibus obruitur, quot assentientibus excommunicatio obfirmatur.«

Si haec de judicio, deque potestate episcoporum, et sacerdotum jure meritoque asseruntur, multo magis de summo sacerdote, et episcopo episcoporum sunt affirmanda, cui cum graviorum causarum reservata sit cognitio in Ecclesia, potestate clavium a Christo Domino ei tradita uti poterit, quoties expedire judicabit. Quamvis autem a nobis, cum de S. Petro apostolorum principe ageremus, plura allata sint gravissima Brunonis testimonia de suprema Romani pontificis in Ecclesiam universam auctoritate, [Col. 0088C] ut ea tanto magis confirmentur, maxime opportuna erunt, quae idem episcopus Signiensis in tractatu De Sacrificio azimo habet. Objiciebant enim Graeci consecrantes in pane fermentato Latinis, nos cum Hebraeis Judaico more azymum comedere, qui sacrificium in pane azymo conficimus. Respondet autem S. Bruno: »Absit hoc a catholica, atque apostolica, et Romana Ecclesia, quae caput, et fundamentum, ac speculum dicitur, et probatur esse omnium Ecclesiarum, quam Deus, et Dominus noster Jesus Christus per semetipsum aedificare dignatus est, ac promittens specialiter suo dilecto discipulo Petro apostolo, dicens Matth. XVI: Tu es Petrus, et super hanc petram aedificabo Ecclesiam meam: et portae inferi non praevalebunt adversus [Col. 0088D] eam; et tibi dabo claves regni caelorum. Atque iterum, Luc. cap. XXII, Ego rogavi pro te, Petre, ut non deficiat fides tua, et tu aliquando conversus confirma fratres tuos.« Cum autem S. episcopus hunc scripsisset tractatum rogatus a monachis Benedictinis Constantinopoli monasterium habentibus, his lucubrationem suam absolvit. »Quapropter, amantissimi fratres, state viriliter in sodalitate ac firmamento orthodoxae columnae, et nemo cum suasoribus verbis a sanctae fidei catholicae, atque apostolicae praefatae sedis, matris Ecclesiae Romanae consuetudine vos separet, quia teste Augustino luculentissimo doctore, et Africano episcopo, non est alia sedes in coelo, aut in terra dignior, sive prior, nisi illa, quam Romana [Col. 0089A] tenet Ecclesia. Hanc tenete, hanc puro corde diligite, et ab ejus unitate non recedite; cum scriptum sit, Prov. cap. XXII, v. 28: Terminum, quem antiqui posuerunt Patres, ne transgrediaris. Et Eccl. X, v. 8: Qui dissipat sepem, mordebit eum coluber; serpens scilicet ille, qui ejecit Adam de paradiso, ex cujus pestifero ore Dominus vos semper eruat.« Cum haec de apostolica sede non ambiguis verbis, sed apertis, certisque significationibus dicta sint; in dubium [Col. 0090A] revocari nequit hanc esse constantem, firmatamque in omni aevo SS. Patrum sententiam, hujus supremae sedis doctrinam pro regula fidei esse tenendam, ac proinde nemini licere ab ea recedere, eique non obtemperare. Commiserandi profecto sunt, qui tanto in lumine caecutire volunt, et qui malo spiritu acti ab ulnis amantissimae matris aufugiunt, et se, quosque seducunt, ad aeternam pertrahunt ruinam.




[Col. 0089A]
VITA S. BRUNI SEU BRUNONIS ASTENSIS SIGNIENSIUM EPISCOPI ET ABBATIS MONTIS CASINI. Edita lib. IV, c. 33, Chronici Casinensis a Petro Diacono, prout eam disposuerat Leo episcopus, et cardinalis Ostiensis; sed morte praeventus explere non potuerat, ut testatur idem Petrus epistola nuncupatoria ad Reinaldum abbatem et cardinalem
[Col. 0089]

[Col. 0089B] Beatissimus Brunus, seu Bruno, abbas hujus monasterii quadragesimus, sedit annis tribus, mensibus decem. Hic Liguria provincia ortus ex illustri Astensium prosapia; sed illustriores ab infantia possidens mores, liberalibusque studiis a pueritia sufficienter instructus, Astensis episcopi canonicus exstitit, qui desiderio regni coelestis patriam parentesque relinquens, huc properans, ut Deo liberius sub monachali habitu deservire valeret, Romanam primum accessit ad urbem. His porro diebus Urbanus II universali praesidebat Ecclesiae. Factum est autem, ut eo tempore, quo idem vir ad hunc locum tendebat, Signiensis episcopus ex hac vita discederet. Idem vero Romanus pontifex hunc spiritu fervere conspiciens, dixit ad eum: »Sicut tranquillitas [Col. 0089C] maris multoties confert periculum nautis, ita et monachis a saeculi turbine remotis, quies et securitas ipsa perniciosissimum solet inferre naufragium. Unde nostris monitis te obedire convenit, et Signiensis Ecclesiae curam, quae tibi a nobis injungitur, tanto religiosius, ac diligentius, quantum scientia, et sapientia polles, regere stude.« Quibus cum ille sermonibus minime praeberet assensum, praecepit ei ut ad civitatem praedictam pergeret; ibique vice Romani pontificis episcopum ordinans, iret quo vellet. Tunc supradictus vir illuc adveniens, cum sibi injuncta implere satageret, idem papa clam Signiensibus apices destinans, admonuit, ut eum episcopum ordinarent. Talia dum ad ejus notitiam pervenissent, intempestae noctis silentio, B. Mariae [Col. 0089D] Ecclesiam egrediens fugam arripuit. Itaque dum meditata implere satageret, in quodam trivio virgo, quae imperiali trabea adornata, cujus facies resplendebat ut sol, illi cominus astitit. Quam ille qualis, quaeve esset, et quo tenderet, cum requisivisset, illa respondit: Sponsam, quam non bene fugis, me [Col. 0090B] noveris esse. Quapropter ut ad Ecclesiam redeas ex Dei omnipotentis parte praecipio. Et cave ne Dei ulterius velis resistere voluntati. Et his dictis disparuit. Perculsus ad haec Bruno sanctae virginis feminae, Deique in sua ordinatione voluntatem advertens, succubuit, ac pontificalem cathedram laetantibus cunctis scandit. Ordinatus autem in ea qua fuerat mentis intentione permansit; unde adinventa opportunitate, sub supradicto abbate Oderisio, ad hunc locum perveniens, flentibus qui cum eo venerant, et nihil tale de ipso suspicantibus, monachus factus est. Signienses autem graviter illius ferentes absentiam Pascalem papam II adeunt, flentesque rogant, ut illum potius episcopatus sui curam gerere cogeret, quam sibi tantum consulentem in Casinensi [Col. 0090C] coenobio quietum, et remotum a saeculi turbine habitare permittat. Pontifex autem ad illorum verba permotus strenuos a suo latere destinat viros, per quos eidem Brunoni ex parte sedis apostolicae mandat, ut curae ovium suarum studeat, et Romano pontifici in causis ecclesiasticis semper adhaereat; arguens insuper illum, et increpans cur absque apostolicae sedis licentia, ausus fuisset monasterium petere, quo illum omnino non permitteret esse. Ad haec praefatus Bruno, per episcopos et cardinales amicos haec rescripsit: »Cuncti, procul dubio, qui in Romana sunt Ecclesia, noscunt, quia nisi contra Ecclesiam schismaticorum saeviret insama, hoc quod nunc egi, a multis jam annis opere implevissem. Nunc vero quia in Romana Ecclesia, Petro clavum [Col. 0090D] regente, tota per orbem Christi Dei nostri gratulatur Ecclesia, ventorum jam turbines silent, maria pacata quiescunt, idcirco, quod Deo semel devoveram, reddere cogor. Melius est enim non vovere, quam vovere, et non reddere. Quod si quis fortasse mihi objiciat, quod semel acceptum episcopatum relinquere [Col. 0091A] non debebam, licenter respondebo: quod multi sunt, qui pontificatus sui jura non deseruerunt, et de sinistris sunt, dicente Domino, Oseae c. II: Principes fuere, et non cognovi: judices exstiterunt, et non per Spiritum meum. Porro qui recta intentione episcopatum dimiserunt, certum est eos de aeterna felicitate perenniter in Christo gaudere. Mihi porro exempla sanctorum non desunt, quorum vestigia secutus sum: qui relicto tumultu saeculi, quietam vitam adepti sunt. Unde per vos summum pontificem obnixe deprecor, ut de reliquo amplius mihi molestus non sit; et quietum portum, in quem Christo gubernante perveni, ne me relinquere cogat, suppliciter posco.« Cumque nulla ratione eumdem apostolicum, nec Signinum populum flectere valeret, [Col. 0091B] supradictus abbas Oderisius rogavit pontificem, ut praefatum virum sub monachali habitu in hoc monasterio Deo militare permitteret; cujus precibus idem papa aurem accommodans quievit.

Post haec autem ab eo pontifice una cum Boemundo in Gallia directus, vice Romani pontificis in iisdem partibus synodum secundum traditionem ecclesiasticam tenuit. Inde quoque Romam reversus, quadragesimo quarto die ab Othonis abbatis depositione exstante ad hoc monasterium rediit; atque a fratribus est in hujus coenobii regimine ac cura praelatus. Idem vero apostolicus ad hunc locum postea veniens, non solum dignum illum esse abbatem illo in conventu peroratus est, verum etiam [Col. 0091C] in apostolicam sedem dignum sibi successorem fore testificatus est. Non autem idem vir otiose hic vixisse credendum est, qui tales, ac tantos nobis Scripturarum exposuerit libros; de quibus summam illorum scilicet, qui in nostris manibus venere, pandere curamus. Super Genesim, super Exodum, super Leviticum, super Numeros, super Deuteronomium, super Psalterium, super Isaiam, super Cantica canticorum, super Judicum, super Apocalypsim. De totius anni festivitatibus, atque diebus Dominicis composuit sermones sexaginta novem, homilias centum quadraginta quinque.

Hoc praeterea tempore Adenulfus, Lando, et Atenulfus Aquinenses comites diabolica inebriati vesania [Col. 0091D] castrum Terame rusticorum proditione ingredientes, et ejusdem castri habitatores in suam fidelitatem jurare facientes, oppida monasterio pertinentia depraedare coeperunt. Hoc ubi praedicto abbati nuntiatum est, ad eosdem comites dirigens, ut castrum monasterio redderent, et a tantis iniquitatibus et direptionibus cessarent, monere studuit. Illi ne audire quidem admonentem passi, deteriora in dies se facturos minabantur. Tunc abbas, habito cum fratribus consilio, eosdem sacrilegos a liminibus Ecclesiae separavit; ac e vestigio Robertum principem evocans ad eumdem castrum recuperandum invitavit; qui copioso valde congregato exercitu, super idem castrum adveniens, illud oppugnare modis omnibus coepit. Cumque hostiliter ibi per [Col. 0092A] dies quindecim resedisset, iidem comites miserunt ad eumdem abbatem, quod si illos cum armis suis inde exire permitteret, ipsum castrum absque omni controversia redderent. Quod cum idem abbas annuisset, supradictum castrum in monasterii hujus potestate rediit, die Iduum Augustarum anno Domini 1108. Pro quo videlicet castro abbas Capuano principi libras 200 contradidit. Mense autem Octobrio advenit huc idem apostolicus, adjunctoque abbate nostro, Beneventum synodi celebrandae causa perrexit; in qua praedecessorum vestigia secutus constituit, ut si quis ecclesiastica beneficia de manu laicorum acceperit, et dans, et accipiens communione priventur. Vestimenta vero saecularia, et pretiosa reprehendit, et clericis talia uti interdixit. Cum [Col. 0092B] autem Capuam devenisset, rogatus ab eodem abbate Ecclesiam Sancti Benedicti, quam Desiderius abbas intra eamdem civitatem renovaverat, solemniter dedicavit; in qua etiam de vestimentis sanctissimi Patris Benedicti recondidit; sicque ad hoc monasterium veniens, Romam reversus est.

His porro diebus Rogerius dux per praeceptum B. Benedicto concessit, ut monasterii pecora nullum vectigal darent vel sibi, vel successoribus suis, sicut consueverant, in omnibus finibus Garpani montis; et ut ab Ecclesia, quae Passari dicitur, usque ad Salpitanum pontem, et usque in mare, licentiam hospitandi ipsas oves haberent, apposita poena decem librarum auri. Tunc temporis Laydulfus Pandulfi comitis filius de Praesenzano, in praesentia ejusdem [Col. 0092C] abbatis manifestavit, se de universa parte sua de castello Mortulae, et Casa Fortini, et Cucuruzzo, et Rocca de Bantra, poena apposita centum librarum, si hoc removere quaesisset. Sed et Joannes Trivertinae sedis episcopus, una cum Roberto filio Tristani, Limessani Castri domino, obtulit huic loco Ecclesiam S. Illuminatae intra fines ejusdem Castri, cum omnibus ecclesiis et pertinentiis suis. Anno Dominicae Incarnationis 1110. Indict. 3, mense Junio sexta ipsius mensis die cometes apparuit. Deinde III Idus Februarii imperator Henricus pervenit ad urbem. Igitur pontifex misit in occursum ejus. Cum vero in superiores gradus ecclesiae Sancti Petri evasisset, illic dominus papa cum episcopis et cardinalibus [Col. 0092D] interfuit. Post basilicae ingressum uterque consedit. Pontifex instaurari ecclesiasticum jus petiit. Ille cum episcopis et principibus secessit. Interea pontifex, et qui cum eo erant custodiebantur. Vix tandem ad altare B. Petri pro agendis missarum solemniis ascendere licuit. Expleta missa, de sede compulsus descendere pontifex, deorsum ante B. Petri confessionem cum fratribus sedit, ibique ad noctem usque custoditus a militibus, ad hospitium tandem extra ecclesiae atrium ductus est cum fratribus. Capta est cum illo clericorum, laicorumque copiosa multitudo. Pueri item, ac diversae aetatis homines, qui obviam ei cum floribus, et palmis exierant, alios obtruncari, alios exspoliari, partim caedi, partim vinciri jussit. Joannes interea Tusculanus, [Col. 0093A] et Leo Ostiensis episcopus, ubi papam captum perspexerunt, sub plebeio habitu in Urbem se receperunt.

Romani igitur cum audissent papam esse captivum, tantus eorum animos tumultus, et dolor, indignatioque pervasit, ut protinus Alemannos omnes, qui vel orationis causa, vel alterius cujuscunque negotii urbem ingressi fuerant, necarent. Postera die egressi urbe, conserta pugna, plurimos de imperatoris exercitu obtruncant, et eorum captis spoliis, adversus Teutones acriorem ineunt pugnam; adeo ut eos porticu pene propellerent, ipsumque imperatorem equo dejicerent, et in faciem vulnerarent. Alemanni cum se premi a Romanis cernerent, sese in castra receperunt. Romani vehementer animati, [Col. 0093B] omnes adversus imperatorem se sacramento constrinxerunt. Haec ubi imperatori nuntiata sunt, eadem nocte, eumdem apostolicum secum abducens, tanto metu cum omni exercitu profugit ex porticu, ut non modo sarcinas, verum et socios plurimos in hospitio relinquerent. Post duos dies pontificem sacris vestibus exui jussit; quod cum factum esset, vinctum eum pertraxere, Soractem usque pergentes. Pontifex autem cum duobus episcopis, Sabinense, et Portuense, et cardinalibus quatuor, apud castrum Trebicum, caeteri vero cardinales apud Corcodisum in custodia tenebantur.

Itaque cum et Romanorum agros imperator popularetur in dies, ipsorum animos pecunia, dolisque tentaret, tantam Deus populo constantiam tribuit, ut [Col. 0093C] nihil cum eis pacisci, nec papae quidem, cardinaliumque promissa liberatione potuerit. Cernens itaque sibi secus quam putaverat contigisse, coepit jurejurando firmare, nisi pontifex illi morem gereret, et ipsum, et omnes, quos habebat in vinculis partim occisurum, partim amputatis membris quibusque debilitaturum. Sed cum ad id constantiam pontificis flectere nequiret in hoc tandem plena deliberatione convenit, ut omnes quos ceperat liberos faceret; dum tamen sibi in posterum apud pontificem prospicere posset. Caeterum pontifex vitam ponere, quam jura Ecclesiae violare malebat, quamvis ille non Ecclesiae jura, non officia quaelibet, sed regalia sola se dare assereret. Proponebatur [Col. 0093D] schismatis grave periculum, quod omni pene Latinorum imminebat Ecclesiae. Victus tamen lacrymis, suspiriisque filiorum, totus in lacrymas solvitur. Et cogor, inquit, pro Ecclesiae pace, et liberatione id perpeti, quod ne paterer, vitam quoque cum sanguine perfundere paratus eram. Igitur ex verbo pontificis juratum est hoc videlicet modo. Quod ulterius non inquietaret imperatorem, ejusque imperium de praesumpto, de temerato Ecclesiae jure, eidemque imperatori privilegium sub anathemate confirmaret, ut episcopos, et abbates libere electos absque Simonia idem imperator annulo, et virga investiat; episcopusque sic investitus libere consecrationem ab archiepiscopo, ad quem pertinuerit, sumat. Si quis vero a populo, et clero eligatur, et non ab imperatore [Col. 0094A] investiatur, a nemine consecretur. Et cum haec sacramento firmasset, imperator demum quod eumdem pontificem cum episcopis, et cardinalibus, et omnes, qui cum eo, vel pro eo capti essent, obsidesque securos perduceret intra portas transtyberinae civitatis, nec ulterius aut caperet, aut capi permitteret, juravit. Die igitur altera coronatus est imperator. Post coronationem, finitis missarum solemniis, imperator in castra regreditur; pontifex autem Urbem regressus est. Hinc jam in Romana Ecclesia scandala dissensionum et schismatum oriri coeperunt.

His quoque diebus dum abbas noster Bruno Ecclesiam S. Thomae apostoli extra castrum Vallis Frigidae solemniter dedicaret, mulier quaedam a spiritu immundo vexata, ad eum deducta est; cujus [Col. 0094B] calamitati compatiens, oratione praemissa, aquam unde manus lavaverat, patienti feminae in potum dedit; moxque ab ea malignum spiritum excussit.

Praefatus autem abbas adjunctis sibi Guala Regino episcopo, et Roberto Pasiensi, aliisque cardinalibus, memorato pontifici omnino imminebat, ut privilegium, quod imperatori fecerat, rumperet, eumque anathematis vinculo innodaret. Hi autem, qui cum illo in vinculis fuerant, dicebant: quod ante diximus, dicimus; quod praedicavimus, consona voce praedicamus, damnamusque quod ante damnavimus. Alii autem non modo non damnabant quae contra Ecclesiam catholicam fuerant gesta, verum impudenter satis tueri nitebantur. Igitur dum ejusmodi dissentionibus apostolica quateretur Ecclesia, [Col. 0094C] relatum est pontifici memoratum virum illius dissidii, et scandali ducem signiferum fuisse. Quod ubi abbas audivit, temporis opportunitate captata, dixit ei: »Inimici mei dicunt tibi, quia non te diligo, et mala de te obloquor; sed mentiuntur. Ego enim sic te diligo, ut patrem, et dominum meum; neminemque alium, te vivente, volo habere pontificem; sicut cum multis aliis tibi promisi. Audio tamen Salvatorem meum dicentem mihi: Qui amat patrem, aut matrem plusquam me, non est me dignus (Matth. X); unde et Apostolus: Si quis, inquit, non diligit Dominum Jesum Christum, anathema sit (I Cor. XVI). Debeo igitur diligere te, sed plus debeo illum diligere, qui te fecit, et me. Huic autem tanto amori nihil [Col. 0094D] unquam praeferendum est. Foedus autem illud adeo foedum, tam violentum, tam cum proditione factum, tam omni pietati, religionique contrarium, ego non laudo. Quis enim illud laudet, quo violatur fides, ecclesiae libertas amittitur, sacerdotium tollitur, unicum et singulare ostium Ecclesiae clauditur, multa ostia aperiuntur, per quae qui intrat fur est, et latro? Habemus canones, habemus SS. Patrum constitutiones ab apostolorum temporibus ad te usque perductas. Via regia incedendum est, neque ab ea in aliquam partem declinandum. Apostoli illos omnes damnant, et a fidelium communione sejungunt, qui per saecularem potestatem Ecclesiam obtinerent. Laici enim quantumlibet religiosi sint, nullam tamen disponendae Ecclesiae facultatem sunt [Col. 0095A] consecuti. Haec enim apostolorum constitutio sancta est; cui qui contradicit, catholicus non est. Omnis autem qui haeresim tuetur, haereticus est. Nemo hanc non esse haeresim dicere potest, quam sancta, et apostolica Ecclesia in multis conciliis haeresim nominat, et cum suis auctoribus damnat.«

Talis allocutio inter pontificem et abbatem invidiae et odii fomitem ministravit. Inter caetera vero, quae tunc pontifex in abbatem locutus est, ait: Nisi illum a monasterii administratione removero, ipse suis argumentis Ecclesiae mihi regimen tollet. Quapropter eidem abbati direxit epistolam, qua vetuit ne ultra episcopus esset, atque abbas. Neque enim ultra ferre apostolicam sedem episcopum aliquem monasterio praeesse tam celebri. Fratribus etiam [Col. 0095B] per Leonem Ostiensem episcopum, et hujus coenobii monachum litteras misit, mandans, ne ipsi viro ulterius obedirent, sed secundum Deum regulariter sibi abbatem eligerent; sin autem secus agerent, in omnibus monasterii cellis abbates ipse statueret. Hoc ubi abbas audivit, convocatis fratribus ostendere coepit quaenam inter ipsum et summum pontificem pro causis ecclesiasticis esset orta dissentio; simulque admonuit, ut si abbatem, quem ipse eligeret, vellent, et illos et hunc locum pro viribus protegeret atque defenderet. Erat tunc in monasterio frater Peregrinus nomine, natione Ligur, saeculari astutia callidus, cui regiminis onus imponere decernebat. Quod cum fratres didicissent, dixerunt abbati, quandiu ipse vellet ei abbatis jure praeesse, [Col. 0095C] omnes illi ut domino, ac Patri obedirent; sin autem [Col. 0096A] ea cura desisteret, electionem quae illis ex regulae praecepto debebatur, nulli omnino permitterent, sed ipsi antiquo more abbatem sibi constituerent. Hoc Peregrinus ille audiens, et id violenter implere posse se putans, armatos milites ad custodiendum monasterium in suum auxilium evocat. Postera vero die, fratribus Ecclesiam ad missam celebrandam cum pace introeuntibus, subito armata telis occurrit multitudo furentium, et qui essent, qui voluntatem abbatis nollent implere, quaerentium. Fratres autem haec nimis aegre, et indigne ferentes, unanimiter in illos ruunt, monasterioque deturbant. Quod ubi abbati nuntiatum est, ad monasterium continuo ascendit, vocatisque ad se fratribus: Nolo, inquit, ut propter me inter vos, et Romanum pontificem [Col. 0096B] scandalum oriatur, virgamque pastoralem super altare ponens: Accipite, inquit, quam mihi tradidistis; absolutioneque fratribus facta, ad episcopatum suum rediit. Ubi in sancta conversatione usque ad Oderisii secundi abbatis tempora vivens feliciter migravit ad Dominum pridie Kalend. Septembris. Sepultus est in civitate Signina, in Ecclesia S. Dei Genitricis et V. Mariae. Ad cujus memoriam etiam hodie Dominus miracula patrare dignatur ipsius intercedentibus meritis.

Girardus abbas XLI istius monasterii, nobilissima Marsosum stirpe progenitus, post Othonis transitum. Bruno quo supra retulimus ordine abbas effectus fuisset, ac Rom. pontificis jussu monasterii relicta cura, ad episcopatum suum remeasset, a fratribus [Col. 0096C] uno consensu abbas eligitur.




[Col. 0095C]
IN COMMENTARIUM VITAE S. BRUNONIS ASTENSIS SIGNIENSIUM EPISCOPI



PROOEMIUM.

[Col. 0095C] Infaustae virorum conditioni plerumque ascribitur, [Col. 0095D] si illis temporibus ortum habuerint, vitamque duxerint, quae obscura, inculta, infimique aevi appellantur. Fateor equidem praerogativam quamdam excellentiae, et honoris aetati illi accedere, in qua humaniores litterae, et facultates maxime claruerunt, praestantioraque scripta doctorum hominum prodierunt; quare felices, beatique censentur, qui fortunatis illis diebus floruerunt. Ab hoc eminenti subsellio hi dejici solent, qui ex temporum vicissitudine, scientiis ad occasum vergentibus, nati sunt; quique, neglectis pene bonis studiis, praeclara exemplaria ante oculos sibi proponere non habuere. Verum quia virtus et sapientia tanto gloriosior exsurgit, quanto difficilior est progressus ad ipsam; cum majori conatu, proprioque ingenio adquiratur, [Col. 0096C] iis equidem consentire nequeo, qui de meritis [Col. 0096D] hominum a nota aetatis rationem desumere praesumunt. Hoc praejudicium, seu indignam de S. Brunone Astensi Signiensium episcopo a nonnullis usurpatam opinionem propulsare aggredior, eumque inter illustriores episcopos, celebriores inter doctores, interque optime meritos de Ecclesia catholica Patres collocandum esse contendo. Et quidem quod ad sapientiam spectat, non illam solum commendari velim, quae humana est, et qua philosophi plures ethnici excelluerunt, sed illam quae desursum est, descendens a Patre luminum (Jac. II, 17), quamque, ut monet sapientissimus Salomon, Eccli. I, 11: Effundit Deus in homines, secundum datum suum, et praebet illam diligentibus se. Revera si S. Brunonis in divinos libros commentationes [Col. 0097A] aequa mente perpendantur, si theologici tractatus ad examen revocentur, si mysteriorum, sacrorumque rituum expositio, si homiliarum sermonumque seges copiosa suspiciatur, S. episcopus Signiensis clarioribus divinae doctrinae magistris accensendus erit. Quid mirum ergo, si haec lucerna tam lucens, non sub modio latuerit, sed super candelabrum posita in domum Dei universam splendorem suum effuderit (Matth. V, 15), si haereticos, haeresesque confutarit, si praecipuis ecclesiae dignitatibus atque muneribus perfunctus fuerit, si exterarum nationum amorem et existimationem ubique sibi conciliaverit, si celebriores scriptores de sanctitate et doctrina ejus praeclara testimonia reliquerint, si summi pontifices plurimi eum fecerint? Cum hos [Col. 0097B] supremos Ecclesiae pastores memorem, velim praesentes habeantur S. Gregorius VII, Victor III, Urbanus II, Paschalis II, doctrina, prudentia, magnanimitate celeberrimi, qui Petri navem, magnis agitatam fluctibus, salvam, incolumemque servarunt. Is ille fuit, qui saluti Ecclesiae Simoniaca peste laboranti occurrit, qui humanas potestates in transversum abeuntes non formidavit, qui pro sacris juribus invictus decertavit, qui tanquam validissimus murus pro sanctuarii incolumitate sese objecit. Haec, quae breviter complexi sumus, et quae in ejus Vita fusius pertractabimus, si quis animo reputabit, S. Brunonem non mediocri nomine dignum, sed summis sanctioribusque viris coaequandum judicabit. Plurimum etiam decoris ei praestat ipsa [Col. 0097C] episcopalis sedes in Signina civitate, cui tot annis praefuit; siquidem insigne fuit Romanae reipublicae municipium, populosum, validissimeque munitum, [Col. 0098A] ut C. Marius ad hibernandum cum suo exercitu Syllam oppugnaturus delegerit, ejusque castra in eo tutissimo loco collocarit. Sed inter primas Campaniae urbes Signia recensetur, quae, abdicatis falsis numinibus, Christianae religioni nomen dedit, et episcopali dignitate decorata fuit. Profecto temporibus S. Symmachi, qui plura concilia Romae celebravit, Signini episcopi Sanctulus, et Justus synodalibus decretis subscripti reperiuntur, illamque sedem plures antistites sanctitate et doctrina conspicui illustrarunt. Signiensis civitatis celebritatem auget S. Vitalianus Rom. pontifex, cui ipsa natale dedit, quique Romanam Ecclesiam ab 1156 ad 1169 sanctissime gubernavit, atque Anglorum coapostolus nuncupatur, quod eam in insulam, missis [Col. 0098B] ministris evangelicis, primum catholicae fidei lumen invexerit. Haec sub ejus marmoreo simulacro in majori templo Signiae ad perpetuam tanti pontificis suique civis memoriam inscripta S. P. Q. S. collocavit. Alter commendandae Signiae civitatis titulus desumi potest ex eo quod persaepe Romani pontifices, ab Urbe discedere coacti, rebellatis, aut parum tutis aliis suae ditionis civitatibus, illam sibi domicilium elegerint, et non tam a loci opportunitate, cum in culmine excelsi montis sedeat civitas, sed ab incolarum fidelitate se satis defensos putarint. Tandem ad majus gloriae Signiensium incrementum accedit, quod Alexander III S. Thomae archiepiscopi Cantuariensis, et Lucius III S. Brunonis apotheosim, accitis ex tota Campania [Col. 0098C] episcopis, atque praesentibus pluribus S. R. E. cardinalibus, in majori templo ejusdem urbis solemniter celebrarunt.



DE VITA S. BRUNONIS COMMENTARIUS.
[Col. 0097]


CAPUT PRIMUM. De patria et natali S. Brunonis.
[Col. 0097C]

Qui veterum temporum historias accuratiori ordine et veritatis investigatione producere cupiunt, dubii statim haerent in limine operis, si primos earum scriptores inter se discrepantes inveniant. Id sane mihi contingit acta S. Brunonis episcopi [Col. 0097D] Signiensis scribenti, cum Petrus Diaconus monachus, Chronici Casinensis a Leone Ostiensi coepti continuator, plurimum dissentiat ab auctore anonymo, ut ferunt, Signiae canonico, non tam in designanda patria et parentibus Brunonis, quam in multis quae gesta ejus complectuntur. Chronologus enim Casinensis scripsit Brunonem in Liguriae provincia ortum ex illustri Astensium civium prosapia. Anonymus vero Brunoni Solerium agri Alexandrini oppidum natalem dedisse tradidit, parentesque ejus Andream et Willam nullo nobilitatis genere excelluisse. Sed scriptoris Casinensis partes multis propugnat rationum momentis Philippus [Col. 0098C] Malabayles abbas Cisterciensis sua in disquisitione de Vita S. Brunonis, quam Maurus, Marchesius monachus cum praefatis scriptoribus edidit. Is igitur Brunonem Astae natum, et ex gente, cognomento Astensi, sanguine, et dominatu Castri Solerii maxime illustri progenitum contendit. In eamdem venisse sententiam videntur Ferdinandus [Col. 0098D] Ughellius, Arnoldus Wion, Matthaeus Lauretus, Mabillonius, Ferrarius, Lucentius, pluresque alii, qui Brunonis gesta exornarunt. Parum tamen ad ejus nominis gloriam refert, si Astenses aut Solerienses civem illum sibi vindicent, cum non patria, nec generis clara propago, sed virtutes et facta eximia atque illustria virum commendabilem reddant. Silentio tamen praeterire non arbitror Soleriensem gentem, apud Allobrogos clarissimam, S. Brunonem suum facere, ejusque nomen, tanquam in familia haereditarium, jam longa per tempora assumere consuevisse [(36) 2Kb] . Quo vero anno in lucem prodierit Bruno, quamvis apud biographos nulla fiat [Col. 0099A] mentio, conjicitur tamen ex eo quo episcopus Signiensis ordinatus est. Id contigit post concilium Romanum, ut infra docebimus. Haec autem synodus coacta fuit a S. Gregorio VII, anno 1079, nemine discrepante, cumque in ea Bruno Berengarium haereticum confutaverit aliaque doctrinae singularis prudentiae ac sanctimoniae testimonia praebuerit, tunc septimum circiter lustrum eum agere argui potest, eaque florere aetate qua episcopali munere optime fungeretur. His itaque positis, perspicuum erit anno 44 post millesimum natalem Brunonis consignandum esse [(37) 1Kb] .



CAPUT II. De institutione Brunonis, ejusque studiis.

Mos jam ab ipso S. Benedicti aevo invaluerat, apud [Col. 0099B] nobiles viros, quemadmodum SS. Placidus et Maurus fidem faciunt, quod liberos suos sub ejus disciplina collocarent, ut sanctiora pietatis Christianae rudimenta perciperent bonisque litteris imbuerentur. Cum ergo S. patriarchae alumni in monasterio S. Perpetui prope Astam tunc temporis maxime florerent, Andreas et Willa Brunonis parentes eum infantem adhuc, in quo eximia optimae indolis primordia inspexerant, eximiis illis religiosis viris instituendum tradiderunt. Nescio utrum plus ingenii ad scientiarum facultates comparandas, an majus acquirendae sapientiae coelestis studium in adolescentulo Brunone ejus educationi praepositi admirarentur, siquidem quidquid mentem et animum perficere atque exornare poterat, avidissime consectabatur. [Col. 0099C] Absoluto apud Benedictinos humaniorum litterarum curriculo, Bruno a parentibus magna de eo sperantibus ad Bononiense Lycaeum tota in Italia celeberrimum mittitur, altiores scientias comparaturus. Supervacaneum hic meminisse reor admirabilem candorem quo suos inter aequales Bruno statim enituit, ejusdemque in frequentandis praeceptoribus suis diligentiam et sedulitatem. Hanc enim summam animi contentionem cum singulari ingenii felicitate conjunxisse Brunonem ostendunt, non tam honores omnes et gradus, quos Lycaei praesides ei contulerunt, quam praeclara studiorum suorum specimina, quae in lucem protulit quaeque nos iterum colligere ac edere aggressi sumus. In his profundam divinarum Scripturarum [Col. 0099D] intelligentiam, Hebraicae et Graecae linguae cognitionem plurimam universaeque eruditionis [Col. 0100A] thesaurum sibi comparatum esse, omnes qui de ejus scriptis egerunt amplissime probaverunt. Postquam Brunonem parentes Astam revocarunt, ipse auctor fuit brevis commentarii in psalmos, ut Ingoni episcopo suo morem gereret, quemadmodum idem ipse in praefatione ad Apocalypsim testimonium praebet. Quamvis de Brunonis scriptis in prolegomenis actum sit, haec commemorasse licuit, ut certo constet, expletis Bononiae studiis suis, illustrioribus excultum facultatibus in patriam revertisse. Hoc de redditu scriptores aliqui dubitarunt, ut Corradius, eumque Bononia Romam continuo processisse docuerunt, sed eorum opinio prorsus est rejicienda.



CAPUT III. De primis dignitatibus Brunonis.

[Col. 0100B] Altera inter biographos non levis discrepantia occurrit, cum aliqui canonicum Astensem asserant, alii Senensem, alii etiam in utraque urbe illam dignitatem sustinuisse velint. Qui pre canonicatu Astensi contendunt, Petri diaconi auctoritatem afferunt, et vetustissimam Brunonis iconem apud canonicos cathedralis illius asservatam dicunt, quae eum juvenem canonici vestimentis indutum repraesentat: itemque memorant similem statuam in sacello ipsi dicato, super omnium memoriam erectam. Aiunt etiam Bruni vel Brunonis nomen in aliquibus pervetustis tabulis descriptum haberi, quae in canonicorum archivo asservantur. Addunt praeterea ab ratione minime alienum esse Ingonem, episcopum sanctitate et doctrina praeclarum [(38) 1Kb] , inter canonicos [Col. 0100C] Ecclesiae suae Brunonem cooptatum voluisse, ut tanquam sidus in ea coruscaret, eximiaeque sapientiae lumina suum in populum effunderet. Jam, ut dictum est supra, primam psalmorum egerat interpretationem, qua quantum in sacris studiis versatus esset, eidem antistiti suo probaverat. Alii autem Brunonem canonicum Senis fuisse propugnant [(39) 1Kb] , cum ipse eadem in praefatione ad Apocalypsim de se dicat: »Senensibus canonicis, cum quibus et ipse qualiscunque canonicus victitabam, Cantica canticorum, pro ut potui, exposui.« Non ignorant hujusce opinionis assertores, locum hunc aliquos interpretatos, pro victu, quem Brunoni, dum Senis versaretur, canonici illi suppeditarint, non quod revera canonicatum inter [Col. 0100D] ipsos obtinuerit. At hujusmodi interpretationem, ut indecoram nimis tanto viro, rejiciunt plures, nec [Col. 0101A] alium sensum verba illa referre volunt, quam ibi Brunonem ad canonicatum assumptum, conversationem suam canonicis illis omnino conformem reddidisse. Astae enim ut Vercellis, canonici tunc velut monachi intra claustra regulariter vivebant Ecclesiaeque majori plene addicti inserviebant. Senis autem aliis institutis canonici regi poterant, ac proinde verisimile est non diversam ab eis vitae rationem Brunonem suscepisse [(40) 1Kb] . De Astensi canonicatu Brunoni tradito chronologus Casinensis luculentum testimonium praebet, quod sequitur Ughellius; econtra vero Bollandiani, pro singularibus virtutis et doctrinae meritis, canonicos Senenses Brunonem collegam suum fecisse judicant. Utramque sententiam ita conciliant alii, scilicet quod Bruno reversus [Col. 0101B] in patriam, aliquot annis ibi canonicus fuerit; postea vero fieri potuit ut desiderio vel voto petendi Casinum, Astam relinqueret atque Romam versus proficisceretur. Verum cum Senas venisset, non ut incognitus ultra ei progredi libuit, siquidem Rodulphus Coloniensis illius urbis episcopus, sanctitate, et doctrina commendatissimus et canonici, ex quibus aliqui sodalem forsan et amicum Bononiae habuerant, vel a fama jam celebratum noscerent, collato illi canonicatu, apud se retinere conati sunt; quorum deinde rogatu Bruno Cantica canticorum explanavit. Rem aliter refert Corradius. Inquit enim Brunonem, celebritate insignis pietatis et sapientiae episcopi Senarum commotum eum adiisse. Cum autem ab eo de nonnullis theologicis quaestionibus interrogaretur [Col. 0101C] coram aliquibus ex praecipuis ecclesiasticis viris, non tam elegantiam et doctrinae copiam quam singularem ipsius modestiam et comitatem, admirati, eum licet reluctantem qui aliud perfectionis vitae genus sibi proposuerat, inter majoris Ecclesiae canonicos cooptare voluerunt. Addit etiam ab episcopo Senensi Brunonem sacerdotem ordinatum fuisse, et sex annis canonici dignitatem Senis sustinuisse atque insignia pietatis ac integerrimae vitae specimina dedisse. Neque repugnat aetati, qua asseritur Romam se contulisse Brunonem, si aliquos annos in canonicatu Astensi, alios in Senensi transegisse statuamus, cum major tunc triginta annis, ab episcopali ordinatione, ut superius dictum [Col. 0101D] est, probetur. Opponunt aliqui nullum Senis Brunonem ibi canonicum fuisse exstare documentum, sed nemo ignorat quae quantaque ubique vetustas temporum ac bellorum vicissitudines rapuerint atque destruxerint; cumque adsit ipsius Brunonis testimonium, satis est pro omnibus ejusdem auctoritas. Neque omittenda mihi est canonicorum Senensium erga S. Brunonem a majoribus suis in eos derivata [Col. 0102A] pietas, anniversariaque apud ipsos ejus diei festi, juxta ecclesiasticum ritum, celebritas, quam non nisi ex probatis actis, S. Brunonem in metropolitana ecclesia canonicum fuisse, Romanos pontifices indulsisse supponi potest. His addo spectatissimum atque doctissimum D. Tiberium Burghesium archiepiscopum Senensem, quem diu sospitem Deus illa in sede conservet, nonnullosque etiam ejus Ecclesiae canonicos S. Brunoni devotos hanc recentem operum ejus editionem, vix eis innotuit, sibi comparare voluisse.



CAPUT IV. De itinere Brunonis ad urbem.

Qui patriam et parentes, quos maxime diligimus, reliquerat, ut Casinum peteret, ibique totus spirituali [Col. 0102B] vitae vacaret, a Senensibus retineri non potuit, quin in proposito abdicationis saeculi maneret. Valedixit itaque Bruno episcopo Senensi et canonicis collegis suis aegre ejus discessum ferentibus, et Romam venit SS. apostolorum limina et celebriorum martyrum monumenta pie ac obsequenter salutaturus [(41) 1Kb] . At neque hic celari potuit Bruno; sed innotuit S. Petro Igneo episcopo Albanensi, et cardinali [(42) 1Kb] , qui eum apud se hospitari voluit, eique officia omnia praestare non destitit, spectabilis viri praesentia et colloquio devictus. Cum autem Petrus familiariter ageret cum Brunone, et sapientiae amplitudinem moresque sanctissimos in eo magis magisque admiraretur, Gregorio VII, summo pontifici illum commendans, valde utilem Ecclesiae illis praesertim [Col. 0102C] diebus praedicavit, quibus magni sane fluctus Ecclesiam conflictabant.

Desiderio incensus pontifiex visendi Brunonem, ad se accersivit, pluraque collocutus cum eo de statu Ecclesiae ac praecipue de haeresi Berengarii, qui jamdiu catholicum dogma de sacramento altaris penitus evertebat, adeo sapienter et apposite ad refutandum errorem coram pontifice disseruit ut ejus exspectationem singularem longe superaret. Paucis hic recolamus existimationem quam Bruno apud Petrum Igneum, et Gregorium papam tanta doctrina et sanctitate spectabiles sibi conciliavit [(43) 1Kb] , ut quamvis Romae centum quinquaginta episcopi ad concilium convocati adessent, ipse electus fuit, [Col. 0102D] Hist. eccl., l. LXIX, an. 1079, ut eadem in synodo cum Berengario disceptaret. A Fleurio docemur Albericum monachum Casinensem Brunoni adjunctum fuisse; at nec Binius, nec Ughellius, neque Spondanus de eo mentionem habent.



CAPUT V. De disputatione cum Berengario in concilio Romano.

Mense Februario anni 1079, Gregorius VII Romae [Col. 0103A] concilium habuit in ecclesia S. Salvatoris, cui 150 episcopi interfuere, ex quibus clariores, Henricus patriarcha Aquileiensis, Petrus Igneus Albanensis, Anselmus Lucensis, Landulphus Pisanus, Raynerius Florentinus. Hujus conventus causa praecipua fuit relapsus Berengarii in eamdem haeresim [(44) 1Kb] , negantis realem Christi praesentiam in Eucharistiae sacramento, propter quam tribus in conciliis jam damnatus fuerat, et modo novis sophismatibus et argumentationibus tueri nitebatur. Berengarium Turonensem Ecclesiae Andegavensis archidiaconum acuminis ingenii insignem et in Peripateticorum schola exercitatissimum scriptores illius aevi fatentur. Hoc cum adversario viri caeteroquin docti, et in divinis litteris ac in theologicis disciplinis versati [Col. 0103B] congredi renuebant, quia in disputationibus non exercitati, dolis et sophismatibus cavillosi hominis, se exponere nolebant [(45) 1Kb] . Tanti certaminis difficultas Brunonem non expavit, alacriter in arenam descendit, astantibus, non tam pontifice et episcopis, quam clero Romano universo. Longa fuit Brunonem inter et Berengarium concertatio, in qua, cum quidquid subtilius et argutius excogitaverat haeresiarcha refutasset, et feliciter contrivisset, victas ei manus dedit, publice in concilio haeresim suam damnavit, et orthodoxam fidem de sanctissima eucharistia profiteri pollicitus est. Hujusmodi victoria magnam Brunoni peperit gloriam nominisque celebritatem; atque ei pontifex et Patres festivis acclamationibus gratulati sunt, quas facilius est mente concipere [Col. 0103C] quam referre. At Gregorius quanti Brunonem faceret, non solum verbis significavit, sed eo ex tempore sibi proposuit ad episcopatus dignitatem promovere [(46) 1Kb] .



CAPUT VI. De Brunonis electione in episcopum Signiensem.

Ecclesia Signiensis in Campania, vita functo Erasmo pastore suo vacabat. Huic Gregorius pontificatus sui A. V. statuit Brunonem successorem dare, remque cum Petro Igneo cardinali et episcopo Albanensi contulit, ut quem maxime alienum ab honoribus, et Casinensis recessus vehementer cupidum perspexerat, ad onus subeundum adhortaretur. Vix Petrus Igneus Gregorii mentem Brunoni notam [Col. 0103D] fecit, se tanto honore indignum professus est, precibusque et lacrymis eum exoravit, ut pontificem a [Col. 0104A] sententia amoveret, sibique fas esset religiosae vitae quam voverat sub disciplina S. Benedicti se consecrare. Aiebat enim in mundanis curis et sollicitudinibus difficile admodum esse Deo servire, non autem segregatus a saeculo et in solitudine, ubi omnia ad Deum alliciunt plurimaque sunt ad pietatem incitamenta. Quae a viris sanctis aguntur, non nisi sancte probeque fieri censendum est. Jam pontifex Brunonem episcopum designaverat, sed illum quem valde diligebat praecepto compellere renuebat; quare convenit cum episcopo Albanensi, ut secum suum candidatum duceret, et pontificis mandatum ei significaret, quo jusserat ut electioni Signiensis episcopi praeesset. Roma Petrus Igneus et Bruno proficiscuntur, Signiamque sub nocte perveniunt. [Col. 0104B] Secreto episcopus Albanensis advocat canonicos et majores civitatis, eisque sermonem habet de eorum pastore eligendo, multis commendans virum quem mane concionantem audirent, et desiderium pontificis eis manifestavit. Vix dies illuxit, frequentissimus populus ad majus templum B. M. V., totusque clerus advenit. Praemissis igitur consuetis precibus, Bruno suggestum ascendit, tantaque gratia et orationis copia de concordia et pace electionis egit, ut omnes in sui admirationem et gaudium arripuerit. Altera autem die fiunt comitia, in quibus Bruno unanimi consensu, et suffragio episcopus eligitur; sed haec inopinata sui electio adeo animum ejus tristitia affecit ut nocte Signia fugere deliberaverit. Verum quia non hominum sed Dei voluntas erat ut Bruno Ecclesiam illam [Col. 0104C] regendam susciperet, repugnantia ejus portentosis signis victa tandem fuit. De his chronologus Casinensis, et anonymus testimonium praebent. »Talia (ita Leo Ostiensis) dum ad ejus notitiam pervenissent, intempestae noctis silentio, B. Mariae ecclesiam egrediens, fugam arripuit. Itaque dum meditata implere satageret, in quodam trivio virgo quaedam imperiali trabea adornata, cujus facies splendebat sicut sol, illi eminus astitit, quam unde, qualis, quaeve esset, et quo tenderet, requisivisset, illa respondit. Sponsam, quam non bene fugis, me noveris esse. Quapropter, ut ad ecclesiam redeas, ex Dei omnipotentis parte tibi praecipio, et cave ne Dei ulterius velis resistere voluntati: et his dictis disparuit. [Col. 0104D] Perculsus ad haec Bruno, tanto virginis flamine, Deique in sua ordinatione voluntatem advertens, [Col. 0105A] succubuit, et pontificiam cathedram laetantibus omnibus ascendit.« Anonymus vero addit Brunonem post electionem suam, una cum S. cardinali Albanensi, et legatis Signiensibus Romam venisse, quos ut Gregorius coram se habuit, valde laetatus est atque mandatum dedit, ut electus de more sacram ordinationem susciperet. Nova refert idem auctor portenta novasque visiones successivis noctibus Brunoni apparuisse, hanc esse Dei voluntatem confirmantes, ut Ecclesiam Signiensem sibi in sponsam conjungeret; quibus humillime paruit, et episcopus tandem ab ipso pontifice ordinatus est. Ita anonymus scriptor, quem sequitur Corradius. Hic duo sunt adnotanda; primum chronologum Casinensem nihil de Brunonis disputatione cum Berengario, quamvis [Col. 0105B] ab omnibus scriptoribus celebrata, meminisse; alterum errasse in assignanda Urbano II, ejusdem Brunonis assumptione ad episcopatum, non S. Gregorio VII, ut certiora documenta testantur. Haec, aliaque plura, quae chronologus Casinensis omisit, anonymus autem aliique scriptores tradiderunt, satis ostendunt, illum non accuratam historiam de S. Brunone scripsisse.



CAPUT VII. De Gestis Brunonis in episcopatu.

Ocius quam potuit, Bruno Roma discessit, et Signiam se contulit. Omitto laetitiae significationes omnes, quibus ab universis civibus exceptus est, ut statim virtutum suarum imaginem gestorumque praestantiam oculis subjiciam. Jam a prima aetate [Col. 0105C] monasticae disciplinae se penitus conformaverat eamque semper studiose retinuerat, hac ipsa ergo eximiae sanctitatis exemplar videri poterat. Verum proprias etiam episcopi virtutes Bruno exhibere contendit, de quibus anonymus praeclarum testimonium reddit. »Primum, inquit, juxta mandatum apostolicum (I Tim. III, 2), irreprehensibilem se in omnibus exhibere coepit, sobrium, castum, humilem, mansuetum, atque benignum. In incessu quoque, in statura, habitu, et in omnibus motibus suis, nullius unquam offendebat aspectum, sed omnes actus, sermonesque suos modesta semper gravitate moderabatur. Erat enim in sermone verax, in judicio justus, in consilio providus, in jubendo [Col. 0105D] discretus, in universa morum honestate praeclarus.« Nocte ac die plurimum temporis orationi vacare in deliciis habuit, quotidie sanctum sacrificium piissime obtulit, SS. Patrum lectionibus mentem excolere, et nihil omittere solitus fuit, quod ad majus gratiae coelestis, et sapientiae incrementum sibi conferret. Cum autem propriae justitiae studio mirificam adimplendi pastoralis muneris sollicitudinem copularet, clericos in primis suos ad optimos mores informabat, populum a vitiis avocare, et ad Christianas virtutes quotidianis concionibus incendere satagebat, et si quid jurgii, aut dissidii oriretur in urbe humanissime componebat. Si vero ad opera charitatis descendam, eum patrem pauperum amantissimum se gessisse dicam, quidquid enim [Col. 0106A] habebat, eis liberaliter suppeditabat, vix necessaria sibi reservans. Haec copiose, ab eodem anonymo scriptore traduntur, ex quibus pauca referam. »Circa vero opera, ait, charitatis atque eleemosynarum, ita erat attentus, ut nihil aliud cogitare videretur. Vestiebat nudos, esurientes alebat, peregrinos hospitio recipiebat, et omnibus pariter indigentibus subvenire curabat.« Pupilli enim, et viduae patrocinium, moerentes, infirmi, derelicti, orphani, calamitatibus oppressi apud Brunonem solatium et levamen inveniebant. Omnia omnibus factus erat qui omnes Christo, ut ait Apostolus, lucrari cupiebat (I Cor. IX, 22). Verum quia in agro Domini semper spinae, et cardui sunt, qui penitus evelli nequeunt, etiam Ecclesia Signiensis [Col. 0106B] his nocentibus herbis infestabatur, nec omnes optimi cultoris labores ad meliorem frugem revocandas proficiebant. Hos inter flagitiosos homines de grege Brunonis quidam erat Adulphus, Viculi, ut aiunt, comes. Jam saepe peramanter, patris instar, eum episcopus commonefecerat, ut mores suos pessimos corrigeret, ac omnipotentis Dei justitiam formidaret. Sed cum ex his esset, quibus cum bene feceris, pejores fiunt, paternam odio habens admonitionem; eum de medio tollere sceleste deliberavit. Accidit autem quod die quadam Bruno aliquibus eum clericis comitantibus Roma Signiam rediret, et Viculum pertransiens, Adulphus obviam ei se fecit, fictisque blandimentis invitavit, ut suis in aedibus pernoctaret. Gratias egit episcopus, neque a [Col. 0106C] proposito suo removeri potuit, quare scelestus comes videns se illusum, satellitibus suis imperat ut Brunonem et clericos vinctos retineant et in carcerem trudant. Ad majorem angustiam et vexationem positi secum fuere custodes, homines nequam, qui, ut ipse narrat in Exposit. psalmi LIV, pag. 410, livore et rabie contra eum incensi erant, et oculis eorum semper expositus, nihil sine ipsis agere ei licebat. »Cum aliquando, inquit, captus fuissem, mihi quidam ad custodiam dati sunt, qui prae caeteris me odio habebant, et ipsi quidem semper erant mecum, juxta me sedebant, sine quibus nihil agere poteram.« Cum in squalore, omniumque rerum indigentia plures transegisset dies S. [Col. 0106D] praesul, demum sitis ardore vehementer excruciatus, calicem aquae sibi afferri petiit. Fertur aqua, a Brunone benedicitur, cumque eam gustare vellet, vinum reperit; quod portentum his, ac tertio renovatum, ubique praedicari coepit; et ipse Adulphus stupore et timore correptus non solum episcopum suum et clericos in libertatem restituit, sed veniam humillime petiit, quam confestim impetravit. Antequam tamen discederet, comitem admonuit, ut de crimine suo poenitentiam ageret, scelestamque vitam in Christianam commutaret. Haec omnia summopere commendanda de Brunone chronologus Casinensis praetermisit, sed memoriae tradidit historiographus Signiensis. Redux Bruno Signiam ad consueta sui pastoralis officii munera [Col. 0107A] per quam diligenter incumbebat, Deoque gratias agebat, quod in clero pietatem, et in populo bonos mores florere conspiceret. At semper versabat animo dilectam Casini solitudinem, et coenobitis illis invidebat, qui omnibus terrenis curis soluti, toto animo, ad Deum aspirare poterant, ejus deliciis perfrui, et in coelestium rerum contemplatione recreari. Sed antequam huic capiti finem imponamus, nonnulla adnotanda supersunt; primum quidem in propria Signiensi Ecclesia altare B. M. V. dicatum consecravit, repositis in eo multis sanctorum reliquiis. Item aliam consecrationem Capuae habuit sacrae aedis sancti Angeli in Formis, ab Othone abbate Casinensi rogatus, qui in honorem S. Nicolai eam erexerat. Fatentur Bollandiani, antequam [Col. 0108A] Bruno ordinem S. Benedicti ingrederetur, viginti tribus annis Ecclesiam Signiensem administrasse. Idem S. episcopus cum inter praelatos suos domesticos secum haberet Urbanus II, anno D. I. 1089, VIII Id. Julii, ind. XII subscripsit constitutioni ejusdem pontificis, qua clero et populo Velitrensi omnes usus et privilegia confirmavit [(47) 1Kb] . Hujus pontificii diplomatas apographum exstat in archivo Ecclesiae Velitrensis, cujus mihi copiam fecit clarissimus praesul Stephanus Borgia S. congreg. de Propaganda fide a Secretis, modo S. R. E. cardinalis meritissimus. Speciosa est S. Brunonis subscriptio, quae ita se habet; ejusdemque characteris forma exhibetur.
[Figure: 13Kb]

[Col. 0107B] Post triennium pridie Non. Septemb. S. Bruno adfuit assistens episcopus eidem Urbano II, in sacramento ecclesiae Cavensis monasterii S. Benedicti, et ex mandato pontificis sacrum fecit sacellum privatum abbatis, ut habetur ex Muratorio, tom. VI, Italicor. scriptor. p. 238, et pag. 240.



CAPUT VIII. De transitu Brunonis ad monachos Casinenses.

Valedixit Bruno Ecclesiae suae, et institutum S. Benedicti in Casinensi monasterio amplexus est. Sed quomodo, et quando, vitae ejus scriptores non conveniunt. Petrus enim Diaconus, qui gesta S. antistitis in episcopatu prorsus omisit [(48) 1Kb] , verbo vix facto de ejus ordinatione, statim cum Signia profectum dicit cum paucis civibus, sui episcopi [Col. 0107C] voluntatem omnino ignorantibus, et Casinum se contulisse. Quo anno ad monachos Casinenses Bruno transierit chronologus Casinensis non adnotavit, sed tantum memoriae tradidit Brunonem vehementer flagitantem ab abbate Oderisio inter monachos cooptatum fuisse, apostolica sede penitus inconsulta. Rem aliter describit anonymus, et sub pontifice Paschali II id contigisse affirmat. Ait enim quod, cum Bruno graviter decumberet in Apulia, quo Paschalis secum duxerat, suum ei desiderium aperuit se instituto S. Benedicti devovendi in Casinensi solitudine, nec aliud sibi gratius futurum quam quod hujusmodi sibi daretur facultas, si convaluisset. Paschalis [Col. 0108B] ergo pontifex, ne ex tristitia Brunonis infirmitas augeretur, votis ejus annuit, dummodo tamen proximus ei semper foret, et in omnibus negotiis, si oporteret, ei praesto esset. Paschalis Romanus pontifex creatus fuit anno 1099. Post sexennium scilicet an. 1105, mense Januario Bruno episcopus Signiensis subscriptus apparet in documento membranaceo, quod exstat in archivo Casinensi, ediditque Erasmus Gattula in Access. ad Histor. Casin. part. I, p. 222, in quo legitur quod Robertus Calatianorum comes per manus D. Brunonis episcopi Signiensis concessit Oderisio abbati Casinensi, partim dono et partim numerata pecunia, urbem Pontis Corvi, qui etiam praesens fuit pretii solutioni. Sub fine ergo anni 1105, vel initio sequentis anni 1106, assumptio monasticae [Col. 0108C] professionis Brunonis collocari debet; nam eodem anno in Gallias cum Boamundo Antiochiae principe a Paschali missus fuit, ut infra dicemus. Cum autem ope divina, valetudinem Bruno recuperasset, et beneplacitum apostolicum obtinuisset, Casinum se contulit, atque, ut refert anonymus, »tam ab abbate Oderisio, qui tunc monasterio eidem praeerat, quam ab universis ejusdem Ecclesiae fratribus honorifice valde susceptus est; ibique secundum S. Benedicti Regulam facta professione, habitum religionis accepit.« Petro autem Diacono narranti querelas Signiensium, apud Paschalem pontificem, quod sine pastore relicti fuissent, quodque ille strenuos a suo [Col. 0109A] latere misisset viros, qui apostolicae sedis nomine Brunoni praeciperent ut suam ad Ecclesiam rediret, eumque redarguerent quod absque pontificio assensu episcopatus administrationem deseruisset, consentire nequimus. Quomodo enim supponi potest quod Bruno, sacris in sanctionibus versatissimus, qui non minorem cum doctrina sanctitatem copulabat, inconsulto Romano pontifice Ecclesiam sponsam suam relinqueret, quod profecto ei vetitum erat, et gregem sibi commissum nulli custodiendum committeret? Cum igitur doctrinae magis et sanctitati Brunonis anonymi auctoritas hoc in facto consentanea videatur, eum potius, quam Petrum Diaconum sequendum ducimus [(49) 2Kb] . Interim monachorum omnium oculi in Brunomem conversi eximiam [Col. 0109B] ejus admirabantur charitalem, assiduum orationis studium, profundam cum sapientia humilitatem, totaque domus odore sanctitatis Brunonis perfundebatur.

»Exacto quinquennio (verbis utar Erasmi Gattulae) ut simplex monachus, defuncto Othone, qui Oderisio in praelatione successerat, S. Bruno de communi fratrum consilio eligitur in abbatem.« Vix hujusmodi electio Romae innotuit, Paschalis Casinum adivit, atque in conventu fratrum, non solum celeberrimi illius coenobii regimen Brunoni merito delatum dixit; sed eum etiam dignum habere, ut sibi in apostolicam sedem succederet; uti Petrus Diaconus testatus est. Quis haec crederet, si Bruno, inscio pontifice, Signiensem Ecclesiam reliquisset? Magna ergo pontifex in Brunonem ferebatur existimatione; [Col. 0109C] quare frequenter ad se accersebat, ut vel graviora Ecclesiae universae negotia secum consuleret, vel aliquid ei agendum mandaret. Haec commemoranda erant, ut, si dissensiones aliquae posteriori tempore inter utrumque ortae recenseantur, quemadmodum olim fuisse inter Stephanum papam, et Cyprianum, omnibus constat eas non ex mala animi affectione, sed ex adversis circumstantiis originem habuisse dicamus. Dei causam uterque agere contendebat, sed non eodem modo pro ea certabat. Paschalis enim pastor Christiani gregis universi pacem et unitatem, ne schisma aliud fieret, prae oculis habebat; Ecclesiae autem Romanae jura, et episcopatus immunitatem a laica potestate Bruno asserere atque tueri satagebat.

[Col. 0109D] Dum igitur S. Bruno praesul monasterium Casinense gubernaret, praeter regularem observantiam, cujus semper verbo et exemplo exactor vigilantissimus fuit, ditiones bonaque illius nonnulla, ut tradit [Col. 0110A] Petrus Diaconus, a quibusdam comitibus Aquinatibus usurpata, armis Roberti principis Capuani vindicavit, aliaque ex largitione episcopi Triventini acquisita monasterio adjunxit, nec quidquam reliqui fecit, quin ad majus sanctitatis studium vimque reddituum conduceret. Hoc docent monumenta, quae per annorum seriem commemorabo. Anno enim 1108, Ottho, Walterii filius jurat clientelam, vulgo homagium, et ligiam servitutem Brunoni, ut Casinensi praesuli, et monachis pro castro Pescii Constantii, cujus possessio ei tributa fuit. Eodem anno Landulphus Pandulphi Teani comitis filius, Brunone Casinum moderante, Castella, et possessiones monasterio donavit, quorum largitiones in membranis descriptas archivum Casinense possidet, ac inter [Col. 0110B] edita documenta a praelaudato Erasmo Gattula reperiuntur. His addam acquisitionem alteram a monachis Casinensibus factam sub eodem Brunone abbate mense Januario an. 1109 cum Robertus Castri Limosiani dominus Ecclesiam S. Illuminatae Pescii majoris jure haereditario possideret, eam cum omnibus ejus juribus eidem monasterio cessit. Eo etiam tempore cum Triverni episcopus Joannes Celsus super eamdem Ecclesiam jura aliqua haberet, canonicis suis annuentibus, libere eis renuntiavit »ob fraternum amorem venerabilis pontificis et abbatis Bruni.« Hoc chirographum item publicavit Gattula in Histor. Casin. p. 421, fuitque munitum duobus sigillis, episcopi scilicet et comitis, ut modo etiam inspicitur. Tandem adeo increbuerat opinio [Col. 0110C] sanctitatis Brunonis, et monachorum Casinensium, ut idem Rogerius dux Apuliae parentis sui pietatem erga S. Benedictum ejusque alumnos imitatus, Brunoni praesuli et monachis possessionem mentis Casini confirmavit, renuntiavitque proprietati, »quam habere solebamus, ita diploma, de peculibus S. Benedicti, sicuti de camera abbatis, et de cellario, et de infirmario fratrum, quae scilicet proprietas nobis pertinebat in honore montis Gargani.« Item Rogerius dux eodem in diplomate, quod D. Joan. Bapt. Federicius archivi Casinensis praeses, autographum non sine maximo labore plurimas inter membranas reperit, asseruit facultatem alias concessam »sospitandi, et pascendi greges omnes monasterii, ab [Col. 0110D] ecclesia, quae dicitur Passari, usque ad Salpitanum pontem . . . . Et iterum usque ad mare. Dat. Capuae A. D. J. 1110. Ducat. Dog. 24 mense Nov. Indict. IV.« Hujusmodi diploma, quod nos vidimus, et sigillo plumbeo munitum est, Gattulae diligentiam [Col. 0111A] effugit. Ex his igitur patet quod et si S. Bruno non nisi tribus annis, et decem mensibus Casinense monasterium rexerit, attamen valde redditus ejus dominationemque amplificavit, ut de eo maxime meritum S. Brunonem ipsimet monachi fateantur. Eo tempore, quo Bruno Casinum incolebat, cum legationes aliquas obierit, in sequenti capite de his agendum erit.



CAPUT IX. De Brunonis legationibus.

Qui S. Gregorio VII, acceptissimus fuerat, nec minorem gratiam sibi comparaverat apud Urbanum II, Victoris III successorem, in Paschalis etiam II benevolentia et consuetudine totum fuisse videbimus. Primum de itinere Brunonis in Gallias [Col. 0111B] verba faciam, deinde de legationibus, quas Paschalis nomine perfunctus est. Postquam Urbanus res ecclesiasticas, exstincto Guiberti schismate, in Italia composuerat, in Gallias se conferre deliberavit anno 1095, ubi plurima ejus praesentiam et auctoritatem requirebant. Ex Italis episcopis Daimbertum Pisanum, et Brunonem Signiensem secum assumpsit, eisque omnibus in negotiis usus est, et sine ipsis nihil agere consuevit; tanti enim eorum fidem et prudentiam faciebat. Claramontii Urbanus concilium indixerat, cui ipse praefuit, atque in eo sancitis triginta duobus canonibus pro restauranda ecclesiastica disciplina, actum est de bello contra Saracenos, sanctam urbem Jerusalem occupantes, et in Christi fideles omni crudelitate saevientes, crucis [Col. 0111C] signum dabatur his, qui parati in Orientem proficisci, Christianae militiae ascribebantur, ut loca sancta ex barbarorum manibus eriperent, religionem, cultumque restaurarent, et a servitute infinitum animarum numerum liberarent. Hoc initium fuit celeberrimarum expeditionum Christianorum principum contra Turcas, quorum primi Ugo magnus Philippi Francorum regis frater, Gottefridus Bullionius, Boamundus Nortmannus, Raymundus Tolosanus comes, qui plures alios principes ad idem facinus perficiendum excitarunt. Cum Claramontii multum Urbanus profecisset, Turonem divertit, ibique pariter, eadem pro causa, concilium habuit, quo absoluto, insignem monasterii illius ecclesiam [Col. 0112A] consecravit. Lugdunensi, Pisano, et Signiensi episcopis assistentibus, similique sacramento templum Cluniacensis coenobii decoravit; ubi adhuc, teste clariss. Jacobo Sirmundo, exstat monumentum referens internum infirmorum sacellum a Brunone Signiensi episcopo consecratum. His aliisque in Gallia peractis, Urbanus Romanum iter aggressus Brunonis rogatu, Astam divertit, ibique majus urbis illius templum solemni ritu dedicavit, anno, ut ferunt, 1096. Sacrae hujus caeremoniae memoria legitur in marmore super majorem ecclesiae januam posito.

A. M. D. G. DEIPARAE IN COELUM ASSUMPTAE URBANUS II. PONT. MAX. [Col. 0112B] S. BRUNONE SIGNIENSI EPISCOPO PEREGRINATIONIS COMITE ET IN HAC OLIM CATHEDRALI CANONICO INTERCEDENTE BASILICAM ISTAM NOVA STRUCTURA IN VETERI LOCO AEDIFICATAM DEDICAVIT.

Veniam modo ad legationes, quas Bruno Paschalis II, nomine obivit; et prima quidem fuit in Gallias Boamundum Antiochiae principem sociatus [(50) 2Kb] . Is a Saracenis captus voverat, si a vinculis evasisset, se ad S. Leonardi sepulcrum, quod Nobiliaci in Lemovicibus erat, religionis causa profecturum. Voti compos factus Boamundus Romam venit, rogavitque pontificem, ut virum aliquem dignitate et prudentia praestantem secum in Gallias mitteret. Ad hoc opus [Col. 0112C] Casino accersitur Bruno, cui etiam a pontifice injungitur, ut apud Pictavos concilium advocet, eique apostolicae sedis legatus praesit. Roma Bruno et Boamundus discedunt, et primum Nobiliacum petunt; ubi Antiochiae princeps S. Leonardo liberatori suo gratias egit, et argentea vincula, quibus constrictus fuerat, ad ejus aram appendit [(51) 1Kb] . Proficiscuntur deinde Pictavium ubi VII Kal. Jul. anno 1106, celebratur concilium Pictaviense II, praesente Boamundo, quod a Sugerio, qui adfuit, plenum et celebre appellatur [(52) 1Kb] . Publicatis aliquibus sanctionibus, tanta eloquentia de subsidiis in terram sanctam deferendis locutus est Bruno pontificius legatus, ut Gallorum plurimi armis instructi in Orientem [Col. 0113A] migrarint; alii magnam vim auri suppeditarint. His absolutis, magnoque sibi in Galliis nomine comparato, in Italiam redux Bruno, probataque a pontifice ejus legatione, aegre facultatem obtinuit ad pristinam Casini solitudinem remeandi. At perbrevi tempore ea frui licuit; quod Paschalis iturus Beneventum ad concilium celebrandum, cum Casinum advenisset, Brunonem secum habere voluit. Hac in synodo plura optime constituta sunt, inter quae illud praecipuum, quod vetitum fuit ecclesiasticis viris pretiosas et saeculares vestes deferre, atque anathema dictum contra Simoniacos, eosque quia laicorum manibus investituras sacerdotiorum acciperent. Cum tantis in negotiis Paschalis pontifex Brunonis dexteritatem, summamque prudentiam expertus esset, [Col. 0113B] legationem alteram in Siciliam ei obeundam dedit. Rogerius Siculorum princeps erat, qui Saracenos ab ea insula maxima virtute depulerat, Ecclesias ubique, cultumque Christianae religionis restituerat. Ille ergo, sive legatum S. R. E. postulasset, sive Paschalis plura illis in Ecclesiis corrigenda et restauranda nosceret, rem tanti momenti optime versuram censuit, si Brunoni operam committeret. Neque eum fefellit opinio, cum Bruno provinciam omnem perlustrans, malas herbas concidit, vitia scilicet, pravasque consuetudines extirpavit, sanctiones canonicas clericis, et presbyteris observandas indixit, templorum sanctitati, sacrorumque nitori prospexit, omnia tandem feliciter exploravit, quibusque Dei cultus, sacerdotum exemplaris virtus, [Col. 0113C] populorumque religio magis magisque floreret ac coruscaret. Sed non ad haec solum restauranda Bruno legatus missus fuerat, verum etiam ut Siculos ad sacrum bellum contra Machumetanos excitaret, ampla subsidia ab his obtineret, et Rogerium ipsum ad iter Hierosolymitanum, pro Christiani nominis gloria suscipiendum incenderet. Ab hac legatione expeditus Bruno Romam revertitur, deinde Casinum, ubi a monachis suis, quibus praeerat, maxima cum laetitia exceptus fuit. Quia vero alia S. abbati, et episcopo parabantur, de quibus diversa futura erat hominum opinio, mirabili coelum portento sanctitatem ejus comprobavit. Solemni ritu in pago vallis frigidae agebat Bruno consecrationem Ecclesiae Deo, et in honorem D. Thomae apostoli dicatae; [Col. 0113D] cum mulier a maligno spiritu miris modis vexata ei exhibetur, et enixis precibus eum circumstantes deprecantur, ut misericordia motus illam liberaret. Paululum oravit S. episcopus, dein praecepit ut obsessa aquam biberet, qua manus suas in ritus actione abluerat: quod mox ut actum est, mulier coram omnibus a daemone liberatur. Actae sunt Deo publicae grates, et nemo fuit qui Brunonis patrocinium sibi non imploraret, cum supernis ornatum muneribus inspiceret. Hoc insigne portentum ad perpetuam ejus memoriam in sacello majoris Ecclesiae Signiensis S. Brunoni episcopo dicato depictum conspicitur.



CAPUT X. De investituris.
[Col. 0114A]

Quibus ignoti minime sunt cardinalis Baronius, Spondanus, Petrus de Marca, Natalis Alexander, cardinalis Norisius, de ecclesiastica historia optime meriti, necessarium non videbitur, ut cum mihi agendum sit de investituris ob discrepantiam ortam inter Paschalem II pontificem, et Brunonem Signinum episcopum, quaestionem ab initio exordiar. Satis erit commemorare privilegium a Paschali II Henrico V imperatori non sponte, sed ex vi et metu gravissimo datum, quo ei indulsit signa aliqua possessionis bonorum temporalium tradere iis qui ad sacra Ecclesiae ministeria assumpti forent. Cum ecclesiastica disciplina, a veteribus conciliis constituta [Col. 0114B] et a recentioribus sanctionibus confirmata, Paschalis concessioni adversaretur, diversa prodiit de eadem opinio. Aliqui servandas canonicas leges dixerunt; aliis placuit in casu Paschalis privilegium defendere. Primos inter delatus fuit Bruno tunc monasterii Casinensis abbas, et Signinus episcopus, cujus sanctitas, summaque in agendo prudentia non leviter obumbrata remaneret, nisi rerum veritas a suppositis factis eruta in lucem proferatur. Non enim imitabor Matthaeum Lauretum, Malabailem, Ughellium, Ferrarium, Corradium, aliosque, qui Brunonis gesta scribentes, hanc controversiam penitus omiserunt. Optimo Brunonis nomini est consulendum, diluendaeque ac propulsandae criminationes contra eum illatae. Ne prolixior tamen opportunitate causae fiam, [Col. 0114C] ad tria capita eam revocabo. Primam vellicandi Brunonis rationem desumunt criminatores ex Petro diacono Casinensi, quod ille lib. IV Chronic. Casinen., cap. 33, scripsit Brunonem querelam apud Paschalem movisse de privilegio Henrico concesso, utque rescinderet acerbis verbis cum pontifice usum fuisse. Secundo S. episcopum aggrediuntur, quod illud privilegium haeresim continere dixit. Tertio incusant, quod per eum adeo hujusmodi exarsit disputatio, ut Paschalis a pontificia sede dejici metuerit.

Non vereor statim asserere primam accusationem flocci faciendam; cum Petrus Diaconus supponit quidem Brunonem ante concilium a Paschali celebratum Casino Romam venisse; sed oppositum evincitur [Col. 0114D] ex epistolis quas scripsit Petro episcopo Portuensi, S. R. E. cardinalibus, et ipsi Paschali pontifici, jam a Baronio et ab aliis editis, quas et nos in secundo volumine edituri sumus. Si enim Bruno vel ante, vel post Paschalis reditum in urbem Romae fuisset, quid opus erat, ut quae de investituris Henrico concessis sentiebat, litteris traderet, cum ipse coram persequi rem potuisset? Revera colloquium illud a Petro Diacono relatum iisdem verbis in epistola Brunonis ad Paschalem exprimitur. Primo sane loco suorum refutat inimicorum calumniam, quod pontificem non diligeret, quodque de eo male loqueretur: deinde rationem reddit, cur laesam Ecclesiam ex indulti concessione censeret, et illud omnino [Col. 0115A] revocandum et eliminandum diceret. Hujusmodi testimonium penitus evertit eminentissimus Baronius, qui tom. XII, edit. Rom., an. 1607, sub anno 1111, pag. 83, haec habet. »At ista, quae de mutua allocutione Bruni, sive Brunonis cum Paschale affirmat Petrus Diaconus Casinensis esse transacta potius litteris quam eo praesente tractata fuere. Nam ipsae S. Bruni totidem verbis ad Paschalem datae, eaedemque prolixiores exstant litterae, una cum aliis ipsius litteris eodem argumento tunc datis ad episcopum Portuensem, quas ambas ex Casinensi bibliotheca depromptas, hic todidem verbis reddere, et dicta repetere non pigebit.« Mirabitur non nemo quod Natalis Alexander, quamvis accuratus scriptor, non Annalium ecclesiasticorum parentem; sed Petrum [Col. 0115B] Diaconum hac in narratione secutus sit, et epistolam ad Pascalem scriptam pro sermone cum eo habito produxerit [(53) 2Kb] . Cardinali tamen Baronio plene consensit clarissimus D. Remigius Ceillerius in Histor. generali auctorum sac. volum. XXI, pag. 101, edit. Paris., cujus verba sunt ista. ».II était encore à Mont-Casin (Brunon) en 1111, lorsque l'empereur Henri contraignit le pape Pascal II de lui accorder le droit d'investiture. Tous les cardinaux qui avaient été faits prisonniers avec le pape désaprouvèrent sa conduite. Brunon en témoigna luimême son mécontentement. On le fit passer auprès du pape pour le principal moteur du trouble excité dans Rome à cette occasion, Brunon en écrivit au pape et à Pierre, évèque de Porto, qui avait souscrit [Col. 0115C] la concession faite à l'empereur; mais ses lettres n'apaisèrent point Pascal,« etc. Concordia igitur Ceillerii cum Baronio pluris habenda est, quam Petri Diaconi narratiuncula, quae de suppositione evincitur, et inferius etiam magis magisque apparebit. Aliud sane est superiorem aliquo de lapsu [Col. 0116A] commonere, aliud coram provocare, ejusque dignitati injuriam facere. Primum licet, si modeste et temperanter fiat; alterum omnino est improbandum. Ex quo igitur superiores pontifices, et concilia investituras, pravumque earum usum damnaverant, qui se his noviter concessis, idem periculum agnoscentes, opponebant, Ecclesiae jura, et pontificias sanctiones tuebantur; adeoque criminandus non est Bruno, si de his fuerit, cum causam bonam, et sanctam, illisque temporibus necessariam egerit [(54) 1Kb] . Nescio tamen cur aliquibus praecipuus damnandi privilegii auctor Bruno visus fuerit; nisi fortasse, quod caeteris contradicentibus sanctitate et doctrina praefulgeret [(55) 1Kb] ; ideoque maximi haberetur sententia ejus. Celebres etiam hac in controversia fuere [Col. 0116B] Joannes Tusculanus, Joannes Vercellensis, Robertus Parisiensis, et Gaula Reginus episcopi, qui palam investiturarum concessionem reprobarunt. Caeterum »vix pontifex urbem regressus est, statim (eodem Petro diacono narrante), in Romana Ecclesia scandala dissensionum, et schismatum oriri coeperunt [(56) 1Kb] ;« quorum motor, aut incensor Bruno absens, et Casini commorans dici nequit; sed diversum partium studium, et diversa de privilegio opinio excitavit.

Alterum accusationis caput contra S. Brunonem, scilicet quod privilegium illud Paschalis haeresim dixerit, non minus facile quam superius a me refellitur. Inspiciamus litteras quas scripsit, volvamus acta conciliaria, ex his quid senserit, quid egerit, constabit [(57) 1Kb] . In epistola ad Paschalem, primum [Col. 0116C] ejus constitutionem memorat, qua damnat, et a fidelium communione separat omnes illos clericos, quicunque de manu laici investituras suscipiunt, et quicunque eis manu imponunt. Deinde his prosequitur. »Haec namque constitutio apostolorum [(58) 2Kb] , et tua sancta est, catholica est, cui quicunque contradicit, [Col. 0117A] catholicus non est. Illi enim solum catholici, qui catholicae fidei et doctrinae non contradicunt. Sicut e contra sunt haeretici, qui catholicae fidei et doctrinae obstinato animo contradicunt.« Nonne haec omnium est orthodoxorum doctrina, errorem in fide, et contumaciam in voluntate, haeresim constituere? Quid aliud, nisi hoc docuit S. Bruno? Sed ut probe haec intelligantur, calamitosa illa tempora memoriae sunt revocanda. Non unum erat Guiberti schisma, quod vastaret Ecclesiam, sed clericorum incontinentia, Simonia, bonorum ecclesiasticorum usurpatio et potentum tyrannica dominatio, omnia penitus subvertebant. Hisce malis, quibus Ecclesia laborabat, addebatur quod nonnulli, ut ipse Bruno ait in epistola ad Petrum episcopum Portuensem, [Col. 0117B] imprudenter defendere investituras conabantur, quamvis eas anathemate perculsas non ignorarent. Cum ergo investiturae Simoniacis, incontinentibus, usurpatoribus, nefandisque clericis ostium ad omne scelus aperireut, concessionem illam, seu privilegium Bruno hoc in sensu haeresim appellavit. Non inficiamur proprie haeresim vocari non posse, nisi dissensum ab aliquo dogmate fidei, cum pertinacia in eodem dissensu, sed improprie, et quasi per similitudinem sit reus haeresis, qui Ecclesiam lacerat aut lacerare permittit. Audiatur cardinalis Baronius ad an. 1112, quid in casu Paschalis II, scripsit. »Non est haeresis, inquit, ipsas investituras concedere, quod unum Paschalis II fecit. Sed haeresis id est, cum id sit falsum dogma, bonis moribus, et [Col. 0117C] sacris Patrum testimoniis repugnans, in Ecclesiam introducere.« Praeiverat hac in sententia Joannes Lugdunensis archiepiscopus in epistola ad Daimbertum Senonensem archiepiscopum, quae est Ep. 233 ad Henricum abbatem Angeriacensem. Haec Joannes: »Et licet exteriores investituras per laicos factas non satis proprie haeresis nomine censeamus; sentire, et fieri debere, indubitata haeresis est.« Ivonis vero consensus ex his constat: »De investituris Ecclesiarum, inquit, quas laici faciunt, sententiam praecedentium Gregorii, et Urbani, quantum in me est, laudo et confirmo. Quocunque autem nomine talis pervasio proprie vocetur, eorum sententiam, qui investituras laicorum defendere volunt [Col. 0118A] schismaticam dico. Nec ista contra dominum papam dico, quia quibusdam litteris mihi scripsit se coactum fecisse, quod fecit, et adhuc prohibere quod prohibuit.« In his certe sensibus memoratum privilegium haeresim appellavit Bruno, cui bene comperta erat vis Paschali pontifici illata, ut indultum illud relaxaret; nec voluntate, nec mala doctrina peccavit Paschalis, sed concidit animo, ubi tot tantasque calamitates sibi suisque imminere videbat.

Deceptos vero illos historiographos puto, qui cum non omnes, aut saltem praecipuos hujus aevi scriptores exploraverint, alicui minus tuto credentes, tradiderunt Brunonem in concilio Romano, atque in eo, ipso Paschale praeside, dum coetus Patrum universus exsultabat quod pontifex privilegium resciderat, [Col. 0118B] atque damnationis sententiam in illud pronuntiaverat, continere se non potuisse, quin iterum elata voce privilegium haeresim diceret; hoc purum putumque commentum ostendo. Duo concilia pro investiturarum damnatione Romae Paschalis celebravit. Primum fuit anno 1112, alterum anno 1116. In primo equidem factum illud profecto non contigit, quippe Wilelmus Malmesburiensis refert Joannem episcopum Tusculanum, et Brunonem Signiensem, quamvis Romae essent, illa die, qua facta est privilegii damnatio, absentes a concilio fuisse, sed altera, in qua lecta fuit proscriptionis sententia, cui consenserunt omnes, quamque laudarunt [(59) 1Kb] . Ita ad hoc concilium Severinus Binius adnotavit [(60) 1Kb] . Idem confirmatur ex codice Andegavensi, cujus verba [Col. 0118C] Stephanus Baluzius in addit. ad Petrum de Marca lib. VII, cap. 20, et cardinalis Norisius in Hist. Investit. col. 448, retulerunt. Haec sunt: »Bruno Signinus, et Joannes Tusculanus episcopi cum essent illa die Romae, concilio non interfuerunt; qui postea lecta damnatione privilegii, consenserunt et laudaverunt.« In secunda ergo synodo an. 1116 Paschalis iterum de male facto suo confessionem habuit, et privilegii proscriptionem hac allocutione confirmavit. »Postquam Dominus de servo suo fecit, quod voluit, et me, populumque Romanum tradidit in manus regis, videbam quotidie fieri rapinas, et incendia, caedes, et adulteria. Haec, et hujusmodi mala cupiebam avertere ab Ecclesia, et populo Dei; et quod [Col. 0119A] feci, pro liberatione populi Dei feci. Feci autem ut homo, qui pulvis sum et cinis. Fateor me male egisse; sed rogo vos omnes, rogate pro me apud Deum, ut indulgeat mihi. Illud autem malum scriptum, quod in tentoriis factum est, quod pro pravitate sui pravilegium dicitur, condemno sub perpetuo anathemate ut nullius unquam sit bonae memoriae, et rogo vos, ut idem faciatis. Tunc ab omnibus conclamatum est: Fiat, fiat.« Post haec pontificis dicta, narrat abbas Uspergensis, Brunonem elata voce dixisse: »Gratias agamus omnipotenti Deo, quod dominum papam Paschalem, qui praesenti concilio praesidet, audivimus proprio ore damnantem privilegium illud quod haeresim continebat.« Verum quis aequus judex rem tanti momenti unius Uspergensis [Col. 0119B] testimonio satis tutam censebit, cum altum silentium de ea sit apud Sugerium abbatem, qui concilio interfuit, atque de eo integram lucubravit historiam? Quid si ipse cardinalis Baronius de illo Brunonis sermone nihil prorsus memorat? Recens et quidem relatam Paschalis retractationem, sive palinodiam, sed postea subjicit. »In alio Codice Vaticano, cum quo supradicta concordant, additur. Tunc surgentibus ex consessu Patribus, gratiae Deo et pontifici actae sunt, quia patefacta liquidius veritate, de medio sublata est scandali, et dissensionis occasio. Et consenserunt duodecim archiepiscopi, centum et quatuordecim episcopi, et quindecim presbyteri cardinales, et octo diaconi cardinales, qui omnes in damnatione ejusdem privilegii consenserunt, cum [Col. 0119C] abbatibus, et innumerabili multitudine tum clericorum, cum laicorum.« Vid. tom. VII, edit. Vatic., an. 1607, pag. 93. Ratio etiam persuadet, nonnisi commentum narrationem Uspergensis habendam esse; nam si aliquid adversi in Paschalem Bruno fovisset, opportunitas ipsi venerat alloquendi quae libuisset in prima synodo; cui, ut diximus, consulto cum Joanne episcopo Tusculano interesse noluit, ne Paschali, quemadmodum censet cardinalis Norisius, ejus praesentia molesta foret, neve petentibus privilegii abrogationem animos addere videretur. Omitto narrationis reliquam partem, quod ea nullo satis firmo fundamento innitatur, et eximiae Brunonis virtuti, et obsequio in Paschalem pontificem omnino repugnet. Non latet Uspergensem a pluribus scriptorem [Col. 0119D] dubiae fidei haberi. Consule Natalem Alexandrum in cit. art. 11. Cum ergo nihil solidum, nihil probatae auctoritatis ab adversariis afferatur, corruit omnino secunda accusatio; idemque de tertia, ad quam diluendam accedimus, conficere speramus.

Quaestio est utrum Bruno suis sermonibus, aut litteris adeo Paschalem de dato privilegio redargueret, ac instaret pro ejus abrogatione, ut timore perculsus dixerit pontifex, referente Petro Diacono: »Si non acceleravero ei tollere abbatiam, futurum est, ut ipse suis argumentationibus Romanum mihi tollat pontificatum.« Facti hujus historiam astruit [Col. 0120A] idem chronologus, docens Paschalem misisse Leonem cardinalem Ostiensem cum epistola ad monachos Casinenses, quibus praecipiebat, ut alium sibi in abbatem eligerent, et ut Bruno illo solutus regimine ad gubernandam Signinam Ecclesiam rediret. Multo aliter de retinendo, aut renuntiando a Paschale pontificatu memoriae prodiderunt duo coaevi scriptores Galli, quos cardinalis Norisius loc. cit., p 443, celebres vocat, nempe Hildebertus episcopus Cenomanensis, et Sugerius abbas. Ab urbe Terracina, ubi ad fugiendos Romanos tumultus Paschalis morabatur, sub die 5 Julii an. 1111, ad Joannem Tusculanum, et Joannem Vercellensem scripserat: »Pro salute animae nostrae cogitamus, et commissum, quod pro fratribus, et filiis, pro excidio Urbis, et [Col. 0120B] universae Ecclesiae fecimus, emendare curabimus; ut quod terreni in me est quoque correxisse ostendatur Ecclesiae.« Tradit itaque Sugerius in Vita Ludovici Grossi Paschalem facti sui poenitentem revera pontificatum dimisisse, et compositis pridem, ut potuit, Romae rebus, in eremum se recepisse. »Cui certum facto, ita Sugerius, dedit papa experimentum, quod cum fratres, Ecclesiae columnas ad tuitionem, et Ecclesiae reparationem quomodocunque solvi fecisset, pacemque Ecclesiae qualemcunque reformasset, ad eremum solitudinis confugit, moramque ibi perpetuam fecisset, si universalis Ecclesiae, et Romanorum violentia coactum non reduxisset [(61) 1Kb] .« Hildebertus autem adnotat solitudinis recessum, quem sibi elegit; »renuntians, inquit, [Col. 0120C] domo, patriae, rebus, officio, mortificandus in carne Pontianam insulam commigravit.« Addit praeterea idem auctor, quod Paschalis jugibus precibus, et lacrymis cardinalium, universique populi Romani victus, apostolicae sedis gubernacula iterum assumpsit, et concilium proximo anno Romae habendum indixit. Fuit equidem illud, ut supra dixi, an. 1112 celebratum. In hoc tanto scriptorum conflictu cui major fides praestanda sit, ad examen revocabimus. Et quidem primo Petrum Diaconum persaepe in omissionem, et suppositionem multarum rerum incidisse, jam adnotavimus. Secundo quae narrat de timore Paschalis amittendi pontificatum, quod Bruno montis Casini abbas ei adversaretur, suisque argumentationibus animos a se alienare niteretur, nimis [Col. 0120D] absona sunt, et Paschali ipsi, et Brunoni injuriosa. Primo enim constat nihil ineptius objici posse. Quid? si Paschalis timebat Brunonem abbatem Casinensem suis argumentationibus sibi pontificatum abrepturum; num easdem spernere potuisset, ipso ad Ecclesiam Signiensem episcopo reverso? Num mutatio loci Brunonis argumenta immutabat? Paschalem etiam offendunt, quasi de amore et obedientia universalis Ecclesiae, quae eum verum pontificem agnoscebat, dubitaret, et alias privilegium, dissensionis causam, revocare non posset. Brunoni etiam spectabilis sanctitatis, et meriti viro, praeclarisque muneribus functo valde detrahunt; quod a [Col. 0121A] fide Paschali data, sicut ei scripserat: »Nullum alium, te vivente, pontificem habere volo,« eum defecturum ostendant. Econtra vero Sugerii, et Hildeberti scripta, ut sincera communiter admittuntur, et quae de Paschali hoc indiscrimine referunt, nihil continent, quod summae virtuti ejus non conveniat; quinimo majorem ei venerationem conciliat ejus voluntaria dimissio [(62) 2Kb] . Nam cum dicant, quod Paschalis ob pacem et concordiam fidelium, ob moerorem traditae Henrico concessionis, facti sui poenitens de renuntiando pontificatu cogitaverit, et re etiam perfecerit, de insigni quodam, et perraro magnanimitatis experimento testimonium praebent, totaque in posteritate eum commendabilem reddunt. Hildeberti et Sugerii relatio de dimissione Paschalis [Col. 0121B] Romani pontificatus a Gottefrido Viterbiensi Chron. p. XVII, his carminibus confirmatur, apud card. Norisium pag. 446, editis; idemque ait in concilio Romano an. 1112, Paschalem eam reiterasse.

Papa dolens lamenta movet, totumque per orbem

Ecclesiam sua charta vocat properanter ad Urbem, Haec ubi consedit Caesaris acta dedit.

Tunc ait: o Patres, a Caesare scripto notate

Et quodcunque placet, super his decreta parate: Me quoque pontificem non fore jussa date.

Peccatis mala vestra meis venisse notavi;

Officiis me destitui dignum reputavi, Me quoque deponi ne pereatis ait.

Haec ait, et mitram rejicit, mantumque relinquit.

[Col. 0121C] Ordinet Ecclesia sine me quidquid placet, inquit, Moreque pontificis judicet ipse sibi.

Horum scriptorum consensus de voluntaria Paschalis dimissione Romani pontificatus ita praevalere debet uni Petri Diaconi testimonio, quem persaepe a nobis de erratis, et omissis redargui posse, ostensum est. Sed aiunt vere Bruno coenobii Casinensis regimen dimisit, et Signiam ad suam administrandam Ecclesiam reversus est; non potest ergo in dubium revocari, quod Paschalis pontifex ei dimissionem abbatiae Casinensis per Leonem Ostiensem, et per epistolas ipsi Brunoni, et monachis scriptas praeceperit; quemadmodum idem Petrus Diaconus adnotavit. Haec historiae pars reliqua materiem sequentis [Col. 0121D] capitis praestat, in quo examen reservamus.



CAPUT XI. De dimissione abbatiae Casinensis.
[Col. 0122A]

Ut aliquid certi hoc in celebri facto habeatur, duo arbitror praemittenda. Primum, Paschalem pontificem nunquam Brunoni indulsisse, ut episcopatus insignia deponeret [(63) 1Kb] , ex quo constat eum velle aliquando suae Ecclesiae restituere; alterum, Signienses semper apud pontificem de pastoris sui absentia questos fuisse, suasque preces frequenter interposuisse, ut episcopum ad suum munus obeundum redire cogeret. Orta interim controversia de privilegio, a Paschali imperatori Henrico concesso, de quo in praecedenti capite egimus; cum Bruno unus ex praecipuis indulti illius oppugnatoribus ei delatus fuisset, ratus pontifex, quod ex celebris [Col. 0122B] potentisque Casinensis coenobii regimine majus accederet Brunoni nomen et auctoritas, illum Signiam revertere jussit. Rem ita profecto tradidit Petrus Diaconus. »Itaque, ait, eidem abbati Brunoni direxit epistolam Paschalis pontifex, qua vetuit, ne ultra episcopus esset et abbas. Neque ultra ferre apostolicam sedem episcopum aliquem monasterio praeesse tam celebri. Fratribus etiam per episcopum Ostiensem, et hujus coenobii monachum litteras misit, mandans, ne ipsi viro ulterius obedirent.« Chronologum Casinensem hac in narratione secutus est Mabillonius in Annalibus Benedictinis, tom. V, p. 559, non vero Ferrarius, neque Ughellius. Prior enim in catalogo sanctorum Italiae, quem plurimi faciunt Bollandiani, petitionibus precibusque [Col. 0122C] Signiensis populi Brunonis ad suam Ecclesiam reditum tribuit; ait enim: »Ad Ecclesiam suam instante populo redire cogitur.« Ughellius autem supponit ortam controversiam Paschalem inter et Brunonem, utrum praestaret magis episcopali munere fungi, an monachorum coetui praeesse; cumque primum assereret pontifex, ille rationibus ejus, et reverentia victus abbatiae regimen, exactis in ea tribus annis, et decem mensibus, dimisit, et ad pristinam sedem, pro qua ordinatus fuerat, reversus est. Dissidium autem illud tumultu et acerbitate plenum, quod discessio Brunonis a monte Casino excitavit, silentio cum pluribus scriptoribus praeterirem, nisi quae de eo vulgata sunt, eximiam S. episcopi probitatem, et [Col. 0122D] monachorum famam illustrem offenderent. Petrum Diaconum iterum audiamus; narrat enim monachos [Col. 0123A] Casinenses, audito Brunone eis proponente in abbatem quemdam monachum, natione Ligurem, Peregrinum nomine, graviter commotos fuisse, ac unanimiter dixisse, si vellet ipse regimen retinere, libenter ei, ut antea, paruissent; si vero illud dimittere paratus esset, eos liberos sineret, ut juxta constitutum a S. Benedicto, ipsi suum abbatem eligerent, quem voluissent. Praeterea addit monachorum commotionem, ne Peregrinus ille vir ambitiosus ac valde callidus praevaleret, adeo exarsisse ut Bruno timore perculsus in inferius monasterium descenderit. Interim cum Peregrinus armatos milites in coenobii septa invexisset, ut vi obtineret quod sponte assequi non poterat; monachi pariter omnes insurrexere, tantoque impetu insolentem turbam adorti [Col. 0123B] sunt ut ab aedibus illis omnino depulerint. Tandem Petrus Diaconus historiam ita concludit: »Quod cum abbati nuntiatum esset, ad hoc monasterium ascendit, et ad se fratres advocans, nolo, inquit, ut propter me, inter vos, et Romanam Ecclesiam scandalum oriatur, ideoque virgam pastoralem, quam mihi tradidistis accipite, et mox super altare ponens, fratribus absolutionem faciens, ad episcopatum suum reversus est.« Hac de concertatione ne verbum quidem apud Mabillonem reperies; meminit quidem epistolae a Paschali ad Leonem Ostiensem episcopum missae, qua Brunonem monebat ut se ab abbatia dimitteret, et monachi alium abbatem eligerent. His porro verbis totum factum perstringit: »Fecit, ait, quod in se erat, Bruno, ut alius pro se eligeretur; [Col. 0123C] at fratribus constanter renitentibus, refert ea allocutum S. episcopum, quae supra ex Petro Diacono tradita sunt: Nolo, ut propter me,« etc. Idem Mabillonius post haec Petrum Diaconum redarguit de pluribus sua in Historia omissis, deque aliis falso relatis tom. V, lib. LXV, p. 139. [(64) 1Kb] Anonymo vero Signiensi hoc in negotio nullam fidem praestare possumus, qui discessum Brunonis a regimine Casinensi ex conjuratione monachorum contra praesulem suum repetit, eosque, quod illum violenter et contumeliose ejecerint, criminatur. Ut figmentum ejus narrationem judicamus: primum ex eo, quod cum ipse anonymus septuaginta, et ultra annis Brunone posterior fuerit, neque ea, quae hoc de facto scripsit, [Col. 0123D] alicujus coaevi auctoris testimonio confirmet, aut ex vulgi opinione, qua nihil incertius, accepit, aut Signiensibus nimis indulsit, qui male affectum animum erga religiosissimos illos viros habuere, quod pastorem suum, ipsis invitis, tandiu apud se retinuerint. Secundo, quis credet scriptori seipsum contradicenti? Hoc de lapsu, qui juxta critices canones est gravissimus, evincitur anonymus; si quidem cum paulo ante monachos commendasset, dicens, »plerosque ex eis spiritu Dei agi, super Patris [Col. 0124A] injuria commotos, libentique animo fuisse revocaturos, nisi timuissent mandatis apostolicis obviare; postea eosdem coenobitas diabolicis suggestionibus instigatos contra S. abbatem conspirationem fecisse, ait, eumque non solum contumeliis, verum etiam verberibus animo infrunito et irriverenti a monasterio expulisse.« Tertio nemo nescit hujusmodi narrationem, jam eximie confutatam a D. Philippo Malabayle, et ab Erasmo Gattula, de quibus supra mentionem fecimus, eamque ut calumniam penitus despexisse quotquot scriptores Chronicon Casinense post Petrum Diaconum illustrarunt. Cum Bollandianis tandem dicimus omnem hujusce facinoris suspicionem esse abjiciendam, utpote Brunonis sanctitati, optimoque monachorum [Col. 0124B] Casinensium nomini indignam, et injuriosam.



CAPUT XII. De reditu Brunonis ad Signiensem Ecclesiam.

Qua laetitia, quoque plausu Bruno a Signiae populis exceptus fuerit, cum illum sibi restitutum viderint, ex tristitia et moerore argui potest, cum pluribus, annis eum absentem, aliisque votis illigatum doluerint. Reditus ejus mense Octobri 1111 a Petro Diacono collocatur. Et ita fieri debuit; nam sequenti anno accessit ad concilium Lateranense II, a Paschali II celebratum, ut ex sua subscriptione constat. Quamvis Signia non ita distet Casino, et cives haud raro S. episcopum suum videre atque consulere possent »omnique anno, ut ait anonymus, quandiu permansit in monasterio, de manu [Col. 0124C] ejus chrisma, et sanctum oleum susceperunt, quia charissimo venerabantur affectu;« attamen ejus praesentiam vehementer exoptarunt, ex amore, quo eum prosequebantur, flagitantes, ut praesens universae dioecesi spirituali consuleret saluti. Pristinam vitae formam statim assumpsit S. Bruno, et singulis pastoralis officii muneribus cumulatissime satisfaciens novus virtutum splendor, novusque rerum ordo in Ecclesia Signiensi exsurgere ac reflorescere visus est. Adeo vero percrebuerat Brunonis celebritas non in Italia solum, sed in Galliis etiam, ubi suis in legationibus maxima negotia feliciter egerat; ut saepe saepius episcopi controversiarum suarum judicem eligerent, atque in ejus sententia conquiescerent. [Col. 0124D] Ipse enim narrat grave dissidium ortum inter Sipontinum episcopum et Beneventanum, cum ad cum causa delata fuisset, quamvis archidiaconus Ecclesiae Beneventanae episcopi sui partes callide nimis ac violenter prosequeretur; attamen, quia rationum momenta Sipontino favebant, ei causam adjudicavit [(65) 1Kb] . Alterius causae relatorem et judicem exstitisse Brunonem constat ex bulla Paschalis II, quae est IX in tomo II collectionis Maynardi. Hac in constitutione pontifex monachis Casinensibus [Col. 0125A] confirmavit contra abbatissam S. Mariae urbis Capuae cellam Cinglensem, ubi haec de Brunone habentur: »Regresso Brunone episcopo Signino proloquente, dixerunt rationabile ac justum sibi domini papae judicium videri, ratumque id habendum tanquam canonico ordine pertractatum.« Eadem sententia jam prolata fuerat ab Urbano II, a qua praedicta abbatissa appellaverat. Constitutio haec data reperitur Kalendis Aprilis A. D. 1102, Paschalis pontificis II. Plura fortasse alia hujus generis judicia a Brunone acta probabile est, quae, ut illa, de quibus mentionem fecimus, vitae ejus scriptores omiserunt. Iterum Bruno Romam se contulit, ut diximus in capite praecedenti, et interfuit concilio III Lateran., quod Paschalis pont. an. 1116 celebravit [Col. 0125B] ad componenda dissidia, quae adhuc Ecclesiam propter investituras divexabant, atque in eo rursum illud ipsum privilegium damnavit, et anathemate perculsit. Paschalis biennio elapso e vivis excessit, scilicet die 16 Januarii an. 1118, eique post duodecim dies successor datus Joannes S. R. E. cancellarius, opera praesertim Petri cardinalis episcopi Portuensis, cui Gelasii II nomen impositum fuit. Quam luctuosa Gelasio sui pontificatus initia fuerint, ut vix coronatus, Roma fugiens apud Gallos praesidium quaesiverit, a scriptoribus ecclesiasticis fuse descripta traduntur; qui etiam referunt illum nondum expleto primo ponfiticatus sui anno in celebri Cluniacensi monasterio pleuritide et podagra correptum piissime obiisse. Cum autem ad idem [Col. 0125C] monasterium officii causa erga Gelasium Ugo archiepiscopus Viennensis se contulisset, eumque paucos ante dies vita perfunctum reperisset, cardinales, et episcopi ipsum Ugonem plenis suffragiis in summum pontificem elegerunt, atque Callixtus II appellatus est. Haec commemorare duxi, ut simul dicerem singulare gaudium, quo affectus fuit Bruno, audita Ugonis electione in Romanum pontificem, quem in Galliis nobilitate generis, pietate ac doctrina ornatissimum agnoverat, atque cum eo familiariter egerat. Aliam laetitiae causam sancto antistiti Signiensi attulit reconciliatio Henrici V, imperatoris cum Ecclesia catholica, quippe renuntiavit tandem investituris, easque remisit Calixto pontifici, a quo absolutus fuit a censuris, et in communionem sedis [Col. 0125D] Romanae receptus, id testantibus Goffrido Vitebergensi Chronic. p. 17, et Othone Frisingensi chron. lib. VII, cap. 16. Anno Calixti pontificatus V humanae conditionis debitum solvit Bruno, et terrenam habitationem cum coelesti commutavit, ut probatiora documenta testantur.



CAPUT XIII. De obitu S. Brunonis.

De anno migrationis ex hac vita S. Brunonis [Col. 0126A] non una est scriptorum opinio. Matthaeus Lauretus in notis ad supracit. Chronicon Casinense, ab ipso editum Neapoli an 1616 putat, juxta suam computationem, obitum Brunonis an 1125 consignandum, quod Angelus Rocca lib. De canonizatione sanctorum testatur, Romae in biblioth. PP. Congreg. Oratorii asservari bullam canonizationis S. Brunonis factae a Lucio III, anno D. 1183, et cum hic solemnis actus referatur ad annum 58, a transitu adsuperos ejusdem S. episcopi, sequitur eum functum vita fuisse an. 1125. Sed hujusmodi bullae apographum in illa bibliotheca non exstat; ut ego ipse quaesivi, et nemo se vidisse testatur. Verius anonymus annum beatae dormitionis Brunonis descripsit: »Migravit, inquit, ad Dominum XV Kal. Aug., an. V Calixti II, sui [Col. 0126B] vero episcopatus XLIV.« Notant hi characteres non annum 1125, sed an. 1123; currebat enim annus V ab assumptione Calixti II ad cathedram S. Petri, quando S. Bruno die 18 Julii, an. 1123, extremam diem clausit, nec ea ulterius differri potest. Accedit unanimis scriptorum accuratiorum consensus, qui episcopatum iniisse affirmant sub S. Gregorio VII, an. 1079, ut primo capite diximus; eo scilicet anno, quo cum Berengario in concilio Romano de SS. Eucharistiae sacramento victor decertaverat. Additis igitur hujus inaugurationis initio annis 44 in episcopatu transactis, aperte evincitur, non ultra an. 1123 mortalem ejus vitam esse extendendam [(66) 1Kb] . Demum cum in confesso sit ex altera actorum appendice Honorium III, S. Brunoni aram erexisse, [Col. 0126C] propriisque manibus consecrasse; is vero diserte fuisse dicatur annus ab obitu Brunonis centesimus; consequens iterum est eum ad immortalitatem transisse an. 1123. Idque etiam ex eo confirmatur quod, ut eadem appendix asserit, annus ille 1223 fuerit Honorii septimus, utpote qui in pontificem electus est an. 1216, quod cum epocha illius consecrationis consonat. Jam prope octogenarius erat Bruno, atque vitae austeritate, et labore viribus etiam valde debilitatus, cum placuit Deo ei revelare, ut testatur anonymus, non longe futurum ab hac vita transitum suum. Hac praevisione admonitus tanto magis coelestis exarsit amore, cupiens dissolvi et esse eum Christo; quare assiduis vacabat precibus, populumque suum frequenti verbi Dei pabulo reficiebat. [Col. 0126D] Gravi ergo febri correptus decubuit, cumque invalescente infirmitate majori languore afficeretur, clero ac populo ad se convocato, postrema eis reliquit Christianae vitae documenta. Et quia languecens exsurgere non valebat, e lectulo ad fenestram deferri voluit, ubi extremos colligens spiritus, tanta vi tantoque dilectionis impetu concionavit ut omnes in lacrymas erumperent, imminentis interitus ejus dolore perculsi. Ut autem Signienses consolaretur, [Col. 0127A] duo S. episcopus eis pollicitus est: unum, patrocinium suum apud Deum semper ipsis adfuturum; alterum, in tyrannicam nunquam amplius casuros dominationem, quae vaticinia vera fuisse eventus comprobarunt. Tandem morbo excidium minitante, Bruno extrema sacramenta sibi administrari voluit, ac ferventissimos eliciens actus amoris Dei, purissimam animam suo reddidit creatori anno aetatis suae 76. Haec ab anonymo accepimus; caeteri autem scriptores satis dixisse visi sunt eum sanctissime obiisse [(67) 1Kb] . Dum funus S. episcopi in templo B. M. V., ubi corpus ejus tumulatum fuit, ageretur, Deus pluribus miraculis sanctitatem ejus comprobavit, quae anonymus, Chronicon Casinense, nec non Ferrarius, ex vetustissimo quodam breviario memoriae [Col. 0127B] prodiderunt. In his describendis non immoror, cum ejusdem mirabilibus signis Angelus Toti canonicus Signiensis Vitam S. Brunonis typis Romanis 1783, ab ipso editam exornaverit.



CAPUT XIV.

De virtutibus S. Brunonis.

Maximis Brunonem claruisse virtutibus oportet, cum tantorum virorum summorumque pontificum gratiam et amorem sibi comparaverit. Jam supra diximus qua benevolentia eum complexi sint SS. Gregorius VII, et Petrus Igneus quamque splendida suae dilectionis argumenta ei praebuerint. Plurimi etiam faciendum est S. Leonis IX testimonium, qui cum Joanni Tusculano episcopo apparuisset, ei praecepit ut Brunonem Signiensem [Col. 0127C] ad ejus gesta scribenda excitaret. Nota etiam omnibus fuit maxima ejus cum Petro Anagniae insigni episcopo necessitudo, cui morem gerens, Pentateuchum suis commentariis, illustravit, ejusque vitae sanctissime actae compendium posteritati mandavit. Migravit autem ex hac vita S. Petrus anno 1105, eumque inter sanctos Paschalis II collocavit, Brunonis praecipue testimonio permotus. Qui primam adolescentiam in schola altioris perfectionis exegerat, quique desiderio ejus incensus terrena omnia deserere, et Deo soli vacare sibi proposuerat, jam firmissima omnium virtutum jecisse fundamenta dicendus est. Quis mundi fugam, honorum, ac divitiarum contemptum, perpetuam sui abnegationem ei inspiravit, nisi gratia coelestis, quae suis [Col. 0127D] illum benedictionibus diluculo praevenit, ut eximiae sanctitatis exemplar in Ecclesia eniteret? Cumque haec ab humilitate germen accipiat, quantum Bruno hanc virtutem iu deliciis habuerit, perpetuum ejus studium manifestavit. Neque mihi opus est reminisci dignitatem canonicatus Astae et Senis ab eo dimissam, omnemque despectum nomen, quod apud cives illos sibi meruerat; cum non sint haec nisi prima demissi animi ejus specimina, et longe majora [Col. 0128A] nos in admirationem abripiant. Romae Bruno ignotus advenerat, Casinum petiturus, a S. Petro Igneo cardinali, Deo afflante, quaeritur, in aedibus ejus hospes recipitur, plurimumque S. Gregorio VII commendatur. Unus prae omnibus electus ad decertandum in concilio Romano de catholica fide contra Berengarium haereticum, tanta eloquentiae vi et doctrina eum confutat ut patefacta veritate, atque omni errore sublato, palinodiam canere, veniamque petere coegerit. Quo difficilius certamen, eo gloriosior cum fuerit Brunonis victoria, Patrum omnium laudibus exornatus, paratam sibi viam ad sublimiores Ecclesiae gradus videbat. Revera a Gregorio episcopus Signiensis designatur, firmiterque hujusmodi dignitatem renuentem, solum iterata [Col. 0128B] portenta ad eam subeundam flectunt. Multo majorem suae demissioni conflictum fieri sentiebat Bruno a legationibus, praeclarisque muneribus, quae tum Urbanus II tum Paschalis II ei persaepe tradebant; quare ut sui nominis famam ubique resonantem effugeret, in Casini solitudine se abscondit. Verum neque ibi privatus coenobita diu esse potuit; quo enim se occultabat, eo magis honores eum persequebantur; unde omnium monachorum suffragiis in Archimandritam Casinensem assumptus, celeberrimo illi coenobio praeesse coactus fuit. Scripsere aliqui, ex quibus Bellarminum, Oldoinium, Teisserium, Marteneum et Mabillonium proferam, Brunonem inter S. R. E. cardinales cooptatum, sed cum hac de dignitate, illi collata, desint certiora documenta, [Col. 0128C] saltem conjicere licet eam sibi oblatam humiliter recusasse. Ab hac singulari virtute quam Bruno impense dilexerat profluxisse credenda est summa a mollioribus vitae commodis abstinentia, qua semper modico ac frugali victu, detrita veste, et vix necessaria supellectili contentus vixit. Hinc plurimum apud Gallos scriptores commendatum Brunonem accepimus, quod dum alii suae legationis tempore magnam auri vim habebant, et finita legatione, in via a praedonibus exspoliabantur; eamdem praedam sperantes, revertentem de Gallia Brunonem adorti sunt, sed cum nihil apud ipsum, nisi modicum viaticum invenissent, sua spe frustrati abierunt [(68) 1Kb] . Memor autem Bruno Gregorii Magni [Col. 0128D] sententiae, qua docuit, ad omnimodam perfectionem non sufficere omnia reliquisse, sed Christi Domini sequelam addendam; huic se conformari omnino contendit. Cum enim Servator noster dilectionis inimicorum praeceptorem et exemplar se fecerit, quippe a ligno pendens Patrem rogavit ut crucifixoribus suis ignosceret; hujusce dilectionis et beneficentiae Signiensis episcopus perfectum imitatorem se praebuit. Parum ei fuerat Adulpho viculi comiti injuriam et aerumnas carceris illi dimisisse, [Col. 0129A] sed cum magna ex potentia et divitiarum copia in extremam indigentiam et calamitatem cecidisset, Bruno illi nunquam defuit, omnibusque in egestatibus abunde subvenit. Difficile est vitae nostrae hostibus beneficia rependere, sed multo difficilius temperare animum, et cum his liberaliter agere, qui bono nomini et integritatis opinioni insidiantur. Ab his conflictatus Bruno constat ex ejus epistolis, tam ad Paschalem pontificem quam ad S. R. E. cardinales, in quibus depellit quidem calumnias ipsi affixas, quod Paschalem e throno submovere cogitaret, adversarios ejus foveret, totamque turbaret Ecclesiam; sed eos, quos noverat sibi infensos, ut fratres semper coluit, nec verbo, nec scripto aliquid protulit, quod minorem charitatem et benevolentiam [Col. 0129B] ostenderet. Qui ergo inimicos diligit, qui se persequentibus benefacit, cum ex Christi doctrina filius charissimus sit Patris, qui in coelis est, hujus filiationis amplissimas gratias sibi Brunonem promeruisse nemo dubitabit. Jam vero quod spectat ad zelum puritatis Christianae fidei, ad morum sanctimoniam, ad cultum Dei et sanctorum, Brunonem ea viribus omnibus promovisse, concilia quibus praefuit, munera quae gessit, scripta quae edidit, aeterno illi erunt testimonio. Haec, et superiora animo reputans a singulari quadam planeque generosa Brunonis fortitudine abripior, is enim nullis pepercit laboribus, apud plures nationes magnosque principes ardua quaeque negotia aggressus feliciter confecit, ille etiam injuriis, obtrectationibus [Col. 0129C] minisque infensorum hominum invictum animum objecit. Cum sibi conscius esset Bruno, nihil aliud quam Dei gloriam velle, eam in veritate justitiaque tuenda, in malis ad bonam frugem revocandis, in opportunis consiliis suppeditandis impavide prosequebatur. Hinc quid mirum, si ab invidia, ut perturbator Ecclesiae, ut partium studiosus, ut suae opinionis nimium tenax, insimulatus fuerit? ea est enim nobiliorum vicissitudo virtutum, ut qui eas oderint maledictis aspergant et ad opposita vitia traducant. Verum quemadmodum sol nebulas dissipat, easque non patitur sibi lucem eripere, ita virtus, suo splendore longe lateque coruscante, omnia sibi adversantia repellit. Alia plura addenda essent [Col. 0129D] de fide, spe et charitate, quae praecipuae ac summae in viro sancto requiruntur; cum autem tota Brunonis vita, cujus gesta huc usque complexi sumus, his maxime eluceat, et confirment praeclara documenta in 1, 2 et 3 cap. lib. II Sententiarum tradita uberiore, non indigere probatione arbitramur.



CAPUT XV.

De S. Brunonis sapientia.

Cum plane intelligeret S. Bruno sacram Scripturam praeter divinorum mysteriorum revelationem, atque legislationem, humanarum etiam cognitionum thesauros continere, nihil reliqui fecit, ut illis se exornaret facultatibus quae mentem excolunt animumque perficiunt. Hinc est, quod dialecticam, ethicam, historiam, chronologiam, artem oratoriam [Col. 0130A] et poesim insuper cum prosecutum fuisse, ejus scripta abunde testantur Hujusmodi autem facultates ancillas vocat S. episcopus supremae dominae, nempe scientiae Dei, cujus arcana earum ope felicius investigantur aliisque percipienda traduntur. Pluribus quidem in locis sophismata et cavillosas argumentationes redarguit, quibus utuntur haeretici, ut incautos decipiant, et ratiociniatione, velut Lydio lapide, nos uti debere docet, non ad obtegendum errorem, sed ad manifestandam probandamque veritatem. Praecepta vero moralia frequentissime tradit, quae non solum mandatis evangelicis omnino sunt consentanea, sed ex probatioribus ethicis deprompta, Platone scilicet, Aristotele, Seneca, quos in deliciis habuisse videtur. Ad historiam pariter [Col. 0130B] sacram incubuit, eamque primum in divinis libris, deinde ex lectione Philonis, et Josephi, aliorumque scriptorum Hebraeorum sibi comparare studuit; eique profanam adjunxit, cum ritus, fabulas et sententias gentilium auctorum usurpare consueverit, si quid utilitatis ad rem suam ab ipsis conferri dignosceret. Cum scripta ejus colligeremus S. episcopum historiae item naturalis, minime nescium fuisse cognovimus, siquidem cum de plantis, de arboribus, de lapidibus, de animalibus agit, apposite eorum proprietates, virtutes, indolemque describit, ut ex Theophrasti, Plinii, Dioscoridis, aliorumque similium promptuariis eas desumpsisse conspiciatur. Rectum insuper Chronologum Brunonem dicam; cum in annorum computatione, in qua tot tantique [Col. 0130C] scriptores erravere, ipsum cum tutioribus chronologis consentire demonstrabimus. Neque in scribendo, ubi opus fuit, lepores, venustatesque poetarum neglexit; praecipue in Expositione super Canticum canticorum, ut sacri scriptoris imaginibus, dictisque allegoricis se conformaret. Fateor equidem nonnullas vulgares opiniones, et commenta quorumdam Brunonem adoptasse; sed danda est venia aetatis illius scriptoribus, cum critices leges nondum in scribendo lucem et normam praestarent. Carminibus utique Brunonem nostrum deleciatum fuisse auctores aliqui affirmant, et specimina esse possunt versus illi, qui in Expositione Psalmi CL leguntur, quamadmodum hi diversi metri, quibus S. commentator [Col. 0130D] speciosiora Cantici canticorum complexus est.. An vero fuerit disertus orator S. Bruno orationes ejus, homiliae scilicet, et sermones luculenter demonstrabunt. Verum haec studia, quae mentem illuminant, animumque oblectant, ab excolendis gravioribus disciplinis eum non avocarunt; cum in jure canonico et civili plurimum valuisse compertum sit. Re quidem vera cur summi pontifices tot legationes ei demandarunt, nisi quia ipsis constabat, quantum in scientia canonum Bruno excelleret; quantaque prudentia, et doctrina in difficilioribus negotiis judicium ferret? Quaedam ex multis hic tantum referam. Cum in Galliis pontificiae legationis officio fungeretur, eique delata esset causa dissolutionis matrimonii, quam petebat Machildes Gallerano Philippi [Col. 0131A] Crassi a cubiculis nupta, et utraque persona absens esset, episcopo Parisiensi injunxit Bruno, ut utramque partem die competenti ad causam vocaret, apud quem, cum vis et metus gravis probatus fuisset, judicata est causa in favorem Machildis. Haec habentur ex epist. 161 S. Ivonis Carnotensis ad Humbaldum episcopum Antissiodorensem. In concilio autem Pictaviense, cui Bruno S. R. E. legatus praeerat Bertrandum archiepiscopum de Simonia convictum deposuit, atque in ejus sede Riccardum cardinalem abbatem S. Victoris collocavit. Tandem etiam jurisprudentiam Brunonem sibi sociam adscivisse dicemus, quod constat ex codice ms. archivi Casinensis, in quo compendiose quaedam legum civilium collectio continetur. His ergo praesidiis [Col. 0131B] episcopale munus maxima cum gloria, populique sui utilitate perfectus est Bruno, ecclesiamque, doctissimis scriptis suis illustravit. Haec inter, plures scriptores deperditum ejus in Isaiam commentarium valde deplorant; cum enim nemini ex prophetis altius et copiosius divini Reparatoris mysteria et sacramenta revelata fuerint, eorum interpretatio ut expositio tentari nequit, nisi ab eo qui amplissima polleret divinarum rerum cognitione, et qui vetustiores interpretes plurimi habitos consuluisset. Fertur ex his Brunonem praecipue S. Ambrosium sibi ducem proposuisse, sed cum huc usque utriusque S. Patris illustrationibus careamus, eorum sapientia et labore frui non possumus, deprecamur tamen qui maximis bibliothecis praesunt, ut ad haec comparanda sacrae [Col. 0131C] doctrinae monumenta omnem curam impendant.



CAPUT XVI.

De dilectione S. Brunonis erga ordinem S. Benedicti.

Nemo hactenus gestorum S. Brunonis illustrator de amore atque existimatione ejus erga sanctissimum Benedicti institutum tractavit. Cum autem singularis et eximia fuerit toto vitae suae tempore in illum monachorum coetum ejus dilectio, peculiari hac dissertatione eam prosequi jure meritoque deliberavimus. Et quidem quod Bruno nobili genere natus, non puer a parentibus oblatus, sed liber, et adultus, non angusto exstimulatus patrimonio, nec obscurus in saeculo, nec spe dignitatum illectus, sed jam duplici canonicatu insignitus, et episcopus conspicuae sedis ordinatus, a summis pontificibus ob [Col. 0131D] praeclaram sapientiam magni habitus monasticam professionem summo cum desiderio amplexus sit, atque illud vitae genus caeteris praetulerit; hoc certe non nisi spectatissimis S. Benedicti devictus virtutibus, quarum filios ejus imitatores conspiciebat, est ascribendum. Id etiam spectabilem virum permovere potuit, quod temperata legum Benedicti observantia ei arriserit, cum unusquisque coenobita ad spiritualem sui profectum incumbere valeat, et non deficientibus commodis, ipsi liceat graviora studia excolere, suasque lucubrationes ad posteritatem traducere. Factis hoc ostendit S. Bruno, cum dimissa episcopatus Signiensis administratione, et monachus in Casinensi solitudine receptus, majorem scriptorum [Col. 0132A] suorum partem exaravit, quibus, quantum de Ecclesia meruerit, eam doctis in sacram Scripturam commentariis locupletando, jam diximus; et hic rursus praedicare supervacaneum judicamus. Sed et hoc maxime in ejus admirationem nos abripit quod tam cito prodigium veluti sanctitatis fieret adeo ut, post paucos regularis professionis annos, consentientes monachi omnes supremum coenobii regimen illi detulerint. Tanti sane in conspectu Romanae Ecclesiae, qui hujusmodi dignitate exornati essent, habebantur, ut non solum cardinales, et episcopi fierent, sed ad summum etiam pontificatum assumerentur. Et ne vetustiora memorem exempla, illis iisdem temporibus fuere celebris abbas Desiderius, pontifex postea Victor III appellatus, [Col. 0132B] et Gelasius II, Leo Ostiensis, et Reinaldus abbas cardinales, pluresque alii, qui non minus coenobium Casinense, quam ordinem Benedictinum universum illustrarunt. Cum igitur Bruno sapientia et sanctitate maxime eniteret, quibus amorem et venerationem magnorum principum sibi conciliavit, haud difficile illi fuit largitiones plurimas ab eisdem impetrare, non ut suis commodis consuleret, sed ut Casini redditus et facultates amplificaret. Quam saepe etiam ab ejus ore S. Benedicti laudes resonabant, ut modo Spiritum sanctum per eum locutum fuisse diceret, maximique habendas ejus sententias; ita serm. IV, lib. II Sententiarum; aliquando humilitatem ejus exaltabat, quod laneis, vilibusque gloriaretur indumentis, et paupere supelectili [Col. 0132C] uteretur, idque in serm. 19 ejusdem libri, cui titulus De abstinentia. Alias parentem suum, quo Benedictum nomine non raro vocat, inter praecipuas S. Ecclesiae columnas, apostolos scilicet Petrum, Jacobum, et Joannem, ac primos inter martyres, Stephanum, et Laurentium collocare non dubitavit lib. I Sentent. cap. 4, quem etiam cum austeritatis et abstinentiae portentis, Antonio, Paulo, et Hilarione comparavit lib. II Sentent. c. 9. Praeterea ipsum S. Benedictum serm. 2 De confessoribus lib. VI Sentent. Salomone sapientiorem appellavit, »non de sapientia hujus mundi, quae stultitia est apud Deum, ad quam iste nunquam accedere voluit; sed de illa sapientia, quae vera est, et quae ducit hominem ad vitam aeternam.« In [Col. 0132D] eodem autem sermone tam praecipuis vivisque coloribus totam S. Patris sui institutionem describit, ut cum ea Brunonis diebus integra et inviolabilis servaretur, hoc uno testimonio refutatur quidquid contra monachos Benedictinos ab iniquis scriptoribus commentatum est. Ille enim sibi proposita imagine reginae Sabae, quae domum Salomonis regis ingressa obstupuit, cum tantum rebus omnibus ordinem, splendorem et decus conspiceret, haec luculentissime tradidit: »O si regina ista Saba venisset ad S. Benedictum, et audivisset sapientiam ex ore ejus, famulos, ministros ejus, filios, et fratres ejus, mensas, et cibos ejus, qualiter omnia sunt ordinata, quam bene disposita, quomodo omnibus est [Col. 0133A] cor unum, et anima una, et nemo dicit aliquid esse suum, sed sunt illis omnia communia, quomodo se diligunt omnes, quomodo sibi invicem obediunt omnes, quantus amor, quanta charitas est inter omnes, quanta dilectio. Si, inquam, illa regina Saba, tam prudens, tam sapiens, tam religiosa, tam Deo devota, haec omnia videre potuisset, vere totum spiritum amisisset, quia S. Spiritus gratiam accipere meruisset« Hinc arbitror ortam in Brunone magnam illam haesitationem, tunc cum actum fuit de ejus reditu ad Signiensem Ecclesiam; retinebat enim eum S. Benedicto addictum ejus filiorum sancta conversatio, legum optimarum perfecta observantia, precum studiorumque aequa distributio, summaque Deo vacantis animi tranquillitas quare opus fuit, pontificia [Col. 0133B] auctoritate, suique populi nunquam intermissis precibus, ut coenobium Casinense relinqueret, et ad episcopale munus rursus obeundum rediret.



CAPUT XVII.

De canonizatione S. Brunonis.

Vix Bruno e terrena ad coelestem patriam migraverat, cum crebris miraculis sepulcrum ejus gloriosum ac celebre redderetur id plane testantibus chronista Casinensi et anonymo, ut sanctus coli coepit, et haberi non modo in Eccl sia Sign ensi, sed a monachis etiam Casinensibus. At Deus, qui servum suum supernis honoribus exornari volebat, cum insignioribus portentis fama ejus, et celebritas, nec non populorum concursus ad illius patrocinium implorandum in dies augeretur, Lucium III pontificem [Col. 0133C] permovit, ut juxta sanctiones ecclesiasticas, probatis Brunonis virtutibus et prodigiis, solemni ritu ac celebritate sanctorum nomine cultuque decoraret. Hujusmodi religionis actus, quem Romae pontifex adimplere poterat, ut solemnior fieret, ipse cum tredecim cardinalibus, quorum nomina sub bulla canonizationis adnotata sunt, Signiam se contulit, et in cathedrali ecclesia, in qua Brunonis reliquiae asservabantur, sanctorum fastis apostolica auctoritate eum ascripsit. In eodem templo exstat marmoreum hujusce canonizationis monumentum, quod ita se habet:

MEMORIAE AETERNAE BEATI BRUNONIS QUEM LUCIUS III, P. M. CARDINALIUM ET EPISCOPORUM CONVENTU SIGNIAE IN ECCLESIA B. MARLAE [Col. 0133D] UBI DEFUNCTUM CORPUS QUIESCEBAT INTER SANCTOS JUSSIT ASCRIBI ANNO AB EJUS ABSCESSU LVIII. S. P. Q. S.

Quo ad annum hujusce celebritatis errasse demonstrant Bollandiani auctorem appendicis ad Chronicon Casinense, qui a Lucio III factam asserit anno 40, post Brunonis obitum, et tempore Bartholomaei Signiensis episcopi. Utrumque falsitate laborat; primum quidem, quia Lucii papae III electio contigit die 29 Augusti an. 1181, ac proinde cum annis 58, distet a transitu Brunonis ad coelos, fieri nequit ejus apotheosis anno ab ejusdem obitu 40, sed 58 Lucii III, pontificatus anno primo. Alterum vero non minus [Col. 0134A] falsum apparet, quod Bartholom eus Lucio III conjungitur, et episcopus Signiensis dicitur, cum illo pontifice annis fere 70 posterior fuerit, ut ex Ughelli Catalogo constat. Fuit tamen Petrus ab Alexandro III creatus Signiae antistes, quartus a Brunone. Nec omittenda videtur praeclara alia honoris, specialisque cultus significatio; Honorius enim III Signiam ad hoc advenit, tribus eum cardinalibus comitantibus, Petro scilicet episcopo Praenestino, Nicolao episcopo Tusculano, et Andrea episcopo Portuensi, ut aram S. Brunoni dicatam suis ipse manibus sacram faceret, pluresque reliquias SS. apostolorum, martyrum et virginum in ea collocavit. Hisce summis pontificibus de S. Brunone optime meritis accenseam Gregorium XIII, qui dioecesi Signiensi [Col. 0134B] an. 1584 indulsit, ut psalmodia et missa sub ritu duplici cum octava in die festo S. Brunonis celebretur. Ita constat ex litteris cardinalis Sirleti die 11 Junii 1584, Gregorii papae an. XIII. Postquam ergo tot Romani pontifices S. episcopum Signiensem in vita, et post obitum praeclarissimis dignitatibus et honoribus exornarunt, flocci faciendi sunt scriptores illi qui non laudes ejus, sed detractiones ad posteritatem transmiserunt.



CAPUT XVIII.

De cultu sancti Brunonis.

Priusquam Bruno solemni ritu inter sanctos relatus fuisset, ut diximus in superiori capite, Signiensis Ecclesia et coenobitae Casinenses eum peculiari cultu et honore prosequebantur. Sed sacra ejus apotheosi [Col. 0134C] a Lucio III peracta, et frequenter ad illius sepulcrum portentis coruscantibus, adeo Signienses amore et fiducia in S. Episcopum exarserunt ut illum in praecipuum patronum et protectorem sibi elegerint. Inde certatim non tam cives quam finitimi populi magnam vim auri contulerunt, ut majus templum, ubi sacri ejus cineres colebantur, decentius restauraretur, et pretiosa supellectili ornaretur. Accidit autem quod, cum Campania universa anno 1557, sedente Paulo IV in Romana cathedra, ab hostilibus copiis, sub Albensi supremo duce invasa et depopulata fuisset, eamdem calamitatem, suarumque rerum direptionem et combustionem Signiae civitas passa est. Cum igitur nihil ab incendiis, rapinis et vastationibus militaris licentia intactum [Col. 0134D] reliquisset, etiam capsula argentea, in qua S. Brunonis reliquiae asservabantur, et bustum pariter argenteum sacrum caput ejus continens, eumdem furorem subierunt, sed caput a theca extractum, ac lino involutum in quoddam sepulcrum projectum fuit. Quae arte humana reparare poterant, quam ocius licuit. Signienses restaurare curarunt. At maxima in tristitia versabantur; quod pretiosiore beneficentissimi Patris sui monumento carerent, nec ubi requirerent indictum ullum haberent. Longa post tempora a Signiensi depopulatione die 10 mensis Julii an. 1626, cum eodem in templo quoddam sepulcrum reseratum fuisset, ecce in tenebris lux magna refulsit, mirabiliter irradians circa lineum [Col. 0135A] velamen, quo S. episcopi caput tegebatur. Hoc insigne portentum cum statim episcopo innotuisset, eo jubente, clero ac populo laetitia gestientibus, elevatum est sacrum caput atque honorifico loco depositum. Ut autem per publicas tabulas portentosa capitis S. Brunonis inventio constaret, implorata a Romana sacr. Rituum congreg. facultate, vocati ad examen idonei testes, portentum, quod viderant, sacramento confirmarunt. Omnibus itaque persolutis riteque probatis, ut publicus cultus venerando capiti restitueretur, nihil amplius supererat quam Signiensis episcopus decretum scripto traderet. Cum diutius, quam par erat Petrus Corbellius antistes illud protraheret, novo coruscante prodigio, rem perficere compulsus est. Super mensam proprii cubiculi idem Petrus sacrum caput [Col. 0135B] retinebat, at quodam vespere supervenientibus noctis tenebris, in eo quod decretum illud exararet, iterum idem sacrum caput fulgentibus radiis circumdatum, totumque cubiculum splendore implentibus ei apparuit. Nescio utrum plus timoris an admirationis Petro episcopo accederet, cum adeo in decernendis publicis honoribus S. Brunonis capiti tardus fuisset, quos tandem III Id. Nov. an. 1703, maxima celebritate, civibusque universis exsultantibus restituit. Haec omnia docet marmoreum monumentum in majori templo erectum.

SEDENTE SS. CLEMENTE XI PONT. MAX. VEN. CAPUT S. BRUNONIS HUJUS ECCLESIAE EPISCOPI ARGENTEIS THECIS, GEMMISQUE AB IMPIIS MILITIBUS [Col. 0135C] IN EXCIDIO HUJUS URBIS ANNO 1557 DENUDATUM ET IN SEPULCRO DEJECTUM ET AN. 1626 MIRABILITER REPERTUM DIVINA LUCE CIRCUMFUSUM TANDEM DIVINO AFFLANTE SPIRITU AD HUJUS CLERI, URBIS, ET DIOECESIS ENIXAS PRECES ILLUSTRISSIMUS, AC REVERENDISSIMUS DOMINUS PETRUS COMES DE CORBELLIS FANENSIS UTRIUSQUE SIGN. REFEREND., AC EPISCOPUS SIGNINUS PONDERATO PROCESSU, PROBATIONIBUS, PRODIGIIS EMINENTISSIMORUM S. R. E. CARDINALIUM ET THEOLOGORUM VOTIS MAGNA URBIS SIGNIAE LAETITIA AD PRISTINUM CULTUM SOLEMNI RITU REDONAVIT SAL. AN. MDCCIII TERTIO IDUS NOVEMBRIS.

Cum ergo tot, tantisque mirabilibus signis sibi [Col. 0135D] datum e coelo patronum Signienses noverint, quidquid ad ejus honorem et gloriam conferre potest, liberalissime huc usque largiti sunt, eademque pietas, et liberalitas a patribus in filios propagatur. Quibus vero beneficiis hujusmodi cultus a S. episcopo rependatur, ipsi Signienses experiuntur, qui toties praesens habent ejus patrocinium, quoties pro coeli serenitate, vel pro opportunis pluviis, aut pro repellendis tempestatibus, supplicibus votis implorant. Quanto autem apparatu, populorum concursu, omnique genere solemnitatis dies festus S. Brunonis XV Kal. Aug. celebretur, praecedentibus Novemdialibus, quibus cives tantam celebritatem praeveniunt, et sanctiorem reddunt, cum paucis referre [Col. 0136A] nequeam, praeteribo. Sed Astenses etiam, et Solerienses, qui certatim S. Brunonem, ut diximus, civem suum sibi vindicant, suis in templis, erectis aris in ejus honorem, omni ecclesiastico cultu, ac festiva pompa die anniversaria transitus ejus ad coelum eum prosequuntur. Senis etiam in cujus Ecclesia cathedrali, ut diximus, Bruno canonicus fuit die 18 Julii cum officio et missa sub ritu duplici ejus memoria celebratur, et peculiari in veneratione habetur.

Decretum cardinalis SIRLETI concessionis officii S. BRUNONIS episcopi Signiensis De communi confessorum pontificum Signiae civitati, et Dioecesi datum, cum lectionibus propriis ab eodem doctissimo cardinali approbatis.

Nos Guillelmus Sirletus presbyter cardinalis Tit. [Col. 0136B] S. Laurentii in Paneperna, fidem facimus et attestamur S. D. N. D. Gregorium papam XIII, vivae vocis oraculo nobis facto concessisse, et licentiam dedisse episcopo, et clero Signino in ipsa civitate, et dioecesi Signina publice et privatim recitandi officium in choro et extra infra scriptum S. Brunonis episcopi et confessoris sub ritu duplici cum octava.

»Dat. in palat. apost., in loco nostrae residentiae, die 11 Junii 1584, pontificatus S. D. N. Gregorii papae an. XIII.

»LECTIO I. Bruno Soleriae in Insubria non procul ab Asta civitate, Andrea, et Scylla parentibus honestis et religiosis natus, admodum puer religiosis viris monasterii S. Perpetui Astensis dioecesis in [Col. 0136C] disciplinam traditus, in omni ecclesiastica doctrina mirabiliter profecit. Inde Bononiam studiorum causa missus, tum saecularibus, tum divinis litteris egregiam operam cum navasset, doctoris nomen assecutus est. Cum autem in Etruriam, episcopi civitatis Senarum, cujus per id tempus nomen erat celeberrimum, visendi studio se contulisset, et ab eo est benigne acceptus, et in canonicorum majoris ecclesiae collegium publico omnium gaudio allectus. Inde necessariis de rebus ab episcopo Romam missus quo tempore Gregorius VII regebat Ecclesiam, ac de eucharistiae sacramento cum Berengario prava omnia sentienti, gravis orta esset controversia, Brunonis fama commotus pontifex ab eo petiit, ut cum Berengario (frustra expertis aliis) ipse unus congrederetur, [Col. 0136D] et argumentis, atque ipsa veritate convictum ab errore demum revocaret. Quod ille Dei fretus opibus, magnoque animo agressus, feliciter perfecit.

»LECTIO II. Pontifex spectata Brunonis constantia, et ejus adductus virtutibus, Petro Albanensi episcopo cardinali, a quo cum benigne hospitio fuisset acceptus, hominem hunc, inquit, majorem in modum tibi commendo, quippe qui Ecclesiae magno est usui futurus. Ergo Romae sacris initiatus, et ab ipso summo pontifice consecratus (quamvis invitus) Ecclesiae Signinae creatur episcopus. A qua sane Ecclesia incredibili omnium gaudio susceptus est, actaeque publice Deo grates, qui talem pastorem sibi dedisset. [Col. 0137A] Ille vero suarum morbos ovium statim curare aggressus, Adulphi praesertim Signini quondam comitis, ab eodem capitur, atque in vincula conjicitur. Custodiae locus fuit castrum Viculum, a quo non longe abest Lepinus mons, ubi ipsa condita est Signia. Ibi vero gravia et atrocia multa perpessus, cum vehementissima siti laboraret, aquam sibi e proximo haustam puteo afferri jubet, quam cum libasset, melioris notae vinum esse deprehendit. Eum qui attulisset verbis castigat, quod pro aqua vinum porrexisset. Ille vero jurejurando culpam deprecatus, cum itidem etiam frigidam jussus attulisset, ad episcopi benedictionem toties in vinum conversa est aqua. Eo miraculo perculsus comes Adulphus, suique facinoris conscius, ne peccando [Col. 0137B] identidem culpam cumularet, ac bonorum odium magno cum suo dedecore susciperet, episcopum custodia liberatum dimisit.

»LECTIO III. Fuit autem S. Bruno in sacrarum litterarum lectione et meditatione valde frequens; quod ejus declarant egregiae lucubrationes. Scripsit enim in quinque libros Moysi, in Judicum librum, in libros Regum, in psalmos David, in Cantica canticorum, in Isaiam prophetam, in Job, in Apocalypsim. Edidit quoque 155 quas ad populum habuit homilias, et sermones 69, in quibus et eruditio, et pietas ejus elucet. Cujus sanctitatem et sapientiam tanti fecit Paschalis II illi ut legationes in Gallias et Siciliam mandarit, ubi et Ecclesias ordinavit, et morum disciplinam restituit. Magnae synodo Lateranensi [Col. 0137C] habitae laudabiliter interfuit, in qua legibus abrogatis iis, quas pontifex Romanus, cogente Henrico V imperatore, tulisset, invictus vehementissime studuit. Et cum sedisset in episcopatu annis 34, excessit e vita Signiae XV Kal. Augusti an. 1125, natus annos 73, editis multis miraculis. Quem postea Lucius III P. M. Siguiae anno Natalis Domini 1183, [Col. 0138A] quinquagesimo octavo post beati Brunonis excessum in sanctorum numerum retulit. In ejusdem postea honorem Honorius III an. Sal. 1223, pontificatus vero sui VII, Petro Praenestinensi, Nicolao Tusculano, et Andrea episcopis cardinalibus administris aram suis ipse manibus solemni more dedicavit.«

Opportunum ducimus hic referre decretum synodi Alexandrinae die 12 Novemb. an. 1618 de mandato D. Erasmi Pallavicini ejusdem urbis episcopi, et apud Ferdinandum II Austriacum imperatorem apostolicae, sedis nuntii, quod ita se habet. Consuluit antiquitas, nec hisce temporibus abolevit consuetudo, ut illustrium virorum gesta publicae commendarentur historiae, quo perpetuo, quantum fieri potest, in saeculo vivant, quem nos morem probatum [Col. 0138B] prosequentes, memoriae ac simul venerationi non modo vestrae, sed et cujusque posteritatis commendare contendimus virum, non solum ex gestis saecularibus, aut virtutibus, humanisve scientiis illustrem; sed divinis etiam imbutum disciplinis, gloria aeterna fruentem, ut merito in hominum memoria versetur, et digna veneratione colatur, qui ad gaudia transit angelorum. Cum itaque beatus Bruno Signiae civitatis episcopus ex oppido Solerii hujus dioecesis, ex cujus etiam symbolo hanc ipsam civitatem constructam fuisse non ignoramus, gloriosam originem duxerit, congruum nobis visum est, ut tanti sancti in tota Alexandrina Ecclesia pietatis argumento officium recitari debeat. Quo circa praesenti decreto ordinamus, ut in festo ipsius sancti, [Col. 0138C] qui ex martyrologio Romano celebrari consuevit die 18 Julii, fiat officium de ipso sancto Brunone episcopo et confessore duplex cum octava. Hujusmodi autem officium omnino fiat tam in ecclesia quam extra, ac etiam tam publice quam privatim, ac propterea sancimus ut quotannis in Kalendario referatur.




[Col. 0137C]
TESTIMONIA SCRIPTORUM ECCLESIASTICORUM DE SANCTO BRUNONE.


I. Petrus diaconus monachus Casiensis, De viris illustribus Casiensibus, cap. 34.

Bruno Signiensis episcopus et Cassinensis abbas, insignissimus et splendidissimus Ecclesiae defensor, et doctor, inter multa et praeclara ingenii sui monumenta scripsit [(69) 1Kb] rogatu Signiensium canonicorum Expositionem super Psalterium, super Genesim, [Col. 0138D] super Exodum, super Leviticum, super Numerum, super Deuteronomium, super Cantica canticorum, super Judicum [(70) 1Kb] . Fecit et sermones hos: De laudibus Ecclesiae in dedicatione Templi, De paradiso, De arca Noe, De tabernaculo foederis, De templo Salomonis, et De muliere, per quam Ecclesia significatur; De civitate S. Jerusalem, De basilicis quae ab episcopis dedicantur. Item De Evangeliis; de ornamentis Ecclesiae, De fide, De spe, De charitate, [Col. 0139A] De quatuor virtutibus; De humilitate, De misericordia. De pace, De patientia, De castitate, De obedientia, De abstinentia. Ubi Ecclesia ornatur, De novo mundo, De coelis novis, De mari, et De piscatoribus novis, De arboribus novis, De animalibus novis. De festivitatibus festivitatum, id est de S. Trinitate sermones tres; De Nativitate Domini, De Circumcisione, De Epiphania, De octava Epiphaniae, De Palmis, De coena Domini, De Pascha, De Ascensione Domini, De Pentecoste, De nativitate S. Mariae, De Annuntiatione, De Purificatione, De Assumptione ejus. De virginibus sermones tres, De martyribus sermones tres, De martyribus sermones septem; homiliam in festivitatibus confessorum, aliam in festivitate S. Benedicti, cum sermonibus duobus de pontificibus; quatuor De S. angelo; De apostolis homilias quinque; De pluribus martyribus homilias tres, De uno martyre homilias tres; De dedicatione Ecclesiae, in Adventu Domini, Dominica [Col. 0139B] II De Adventu, Dominica III De Annuntiatione B. M. Virginis duas; De Dominica IV Adventus. In vigilia Nativitatis D.; in die Nativ. D. homilias tres, in S. Stephani, in S. Joan. evangelistae, in festivitate Innocentium. In Dominica I post Natalem Domini, in octava Natalis Domini, in Epiphania; Dominica I post epiphaniam, Dominica III, IV et V. In Purificatione S. Mariae, in Septuagesima, in Sexagesima, in Quinquagesima, in Cinere, et cilicio. Feria VI, et Sabbato in capite quadragesimae, usque in coenam Domini hom. XL. In Coena Domini, Sabbato sancto, in festivitate Paschali, in feria secunda, tertia, quarta, quinta, et sexta, et Sabbato in octavis Paschalibus, in Dominicas I, II, III et IV post octavas Paschae, in processione majori, in festivitate apostolorum Philippi et Jacobi, in Inventione S. Crucis, in S. Angelo, in Ascensione Domini, in Dominicam I post Ascensionem Domini, in Pentecoste. Dom. I post oct. Pent. Dom. II, III et IV. In S. Joan. Baptistae, in vigilia apostolorum Petri et Pauli, et in [Col. 0139C] die eorum. In Domina I post Natalem apostolorum homiliae XXIV. In S. Laurentio, in Assumptione S. Mariae, S. Matthaei, Vig. S. Andreae, et in die ejusdem. Fecit et sermonem de S. Scholastica, sermonem De translatione S. Stephani e civitate Constantinopolitana ad Arcem Romanam: versus in laudem S. Mariae: homiliam in decollatione S. Joannis Baptistae, in Nativitate S. Mariae. Fuit autem temporibus Henrici IV et V imperatorum. Sepultus est in episcopatu suo apud civitatem Signinam.


II. Sixtus Senensis. Actuar. in Bibl. Sanct. p. 513, cum additis P. Pii Milante O. P. edit. Neapol. an. 1742.

Sanctus Bruno, seu Brunus, Italus Ligar, ex illustri Astensium sanguine, episcopus primum Signinus, seu Signiensis, deinde abdicato episcopatu monachus Casinensis, et postea omnium fratrum [Col. 0139D] concordi voluntate abbas electus praefuit annis tribus et decem mensibus; sed a Paschali II R. P. coactus ad suum rediit episcopatum. Scripsit commentaria in Pentateuchum, in Job, in Psalterium, in Canticum Zachariae, homilias seu serm. CLXIV, et quamplura alia theologica opera, quae omnia studio et cura Mauri Marchesii, ut Cavius scribit in unum collecta, et auctori suo vindicata duobus tomis in-fol. fuerunt Venetiis impressa an. 1651. Obdormivit in Domino an. 1125, prid. Kal. Septemb.


III. Robertus cardinalis Bellarminus, cum Supplementis Philippi Labbei, edit. Venet. an. 1727, p. 351.

Librum De laudibus Ecclesiae, ac proxime sequentes omnes, quos patriarchae suo sanctissimo vindicant Carthusiani, non ad eum, sed ad Brunonem Signiensem episcopum, S. R. E. cardinalem pertinere conatur evincere multis argumentis D. Maurus [Col. 0140A] Marchesius, Panormitatus, congreg. Casinens, monachus in dissert. historica, quam operibus editis praemisit.

Inter Brunonis scripta memoratur Vita S. Leonis papae IX amplior ea quam scripsit Wibertus archidiaconus, a Sirmundo edita an. 1615, cum Vita Caroli Boni Flandriae comitis.

Brunonis meminerunt prae caeteris Petrus Diaconus in Casinensi Chronico, cardinalis Baronius tom. XII Annalium, Marcus Anton. Scipio in elogiis abbatum Casinensium, Ferdinandus Ughellius tom. I Ital. Sac., in Signinis episcopis, et Philippus Malabayla in disquisitione de ortu, canonicatu, et recessu a Cassinatibus S. Brunonis, quem docent obiisse die 18 Julii anno circiter 1125 et a Lucio III in sanctorum numerum relatum. D. Lucas Dacherius edidit tom. XII, p. 79, Spicilegii, opus S. Brunonis De consecratione Ecclesiae perfectius editione Veneta facta a Marchesio.


IV. [Col. 0140B] Jacobus Le Long in Biblioth. Exegetica, p. 654.

Bruno Ligur civitatis Astae, ex familia Soleria, Benedictinus, abbas Casinensis, deinde episcopus Signiensis, obiit an. 1123. Ejus opera sunt:

    1. Commentarium in Pentateuchum.
    2. In Job.
    3. In Psalterium juxta vulgatam versionem.
    4. In Cantica canticorum.
    5. In Apocalypsim; quae opera publicata fuere in duobus voluminibus comprehensa Venetiis an. 1651, et in Bibliot. PP. Lugdunensi.
    6. In Lib. Judicum.
    7. In Judith.
    8. In Isaiam.
    9. In quatuor Evang. Parisiis Bibl. S. Victoris Cod. 815, et Taurini in Bibl. Ducis Sabaudiae.


Commentaria autem in librum Judicum, et in Isaiam exstant in Bibl. Carthusianorum monasterii [Col. 0140C] S. Barthol. ad Anagniam.

Aliud opus, scilicet commentarium, scripsit in psalmos, ut ipse testatur in ejus praefat: »Cum essem adolescentulus exposui Psalterium secundum aliam translationem;« quod quidem explicatur ab auctore anonymo ipsius Vitae, operibus excusis praefixae: »Rogatus, inquit, a quibusdam Ultramontanis Psalterium secundum Gallicanam translationem compendiosa expositione percurrit.«

S. Bruno Germanus Coloniensis Carthusianorum institutor obiit an. 1101; ejus opera sunt: 1. Expositio in psalmos David. 2. Commentaria in omnes Epistolas Pauli edit. in-fol. Paris. 1509, iterum Paris. 1524, in-fol., Colon. 1611, 1640. Non desunt qui haec opera Brunoni nostro abjudicant, et Astensi ascribenda esse contendunt.

S. Brunonis homiliae seu sermones 144, Eusebio Emiseno, aut Eucherio Lugdunensi, aut aliis nominibus perperam ascripti sunt:

    [Col. 0140D] Tractatus in Canticum Zachariae.
    Tractatus De incarnatione Domini.
    Argumentum De sacrificio azymi.
    De sacramentis, Eccl. mysteriis, atque eccl. ritibus opusculum.
    Vita S. Petri Anagnini.
    Vita S. Leonis papae IX, cui additur responsio ad quaestionem: Cur corruptus Ecclesiae status. Sententiarum libri sex.
    Opusculum De consecratione eccle. edidit Lucas Dacherius, Spicil. tom. XII, pag. 79




V. Ferdinandus Ughellius abbas Cisterciensis in Italia Sacra, de episcopis Signinis tom. I, pag. 1236.

Sanctus Bruno Astae natus ex familia Soleria nobilissima, Castelli Solerii domina Andream Scyllamque habuit parentes. In monasterio S. Perpetui ordinis Benedictini primis disciplinis excultus [Col. 0141A] deinde Bononiae altiores facultates prosecutus est, nempe canonicam et jurisprudentiam. Astensis canonicus electus Romam sub pontificatu Gregorii VII, profectus in publico Romano concilio Berengarium, impie de sacramento altaris sentientem disputando repressit profligavitque, ita ut a summo pontifice honoris ac celebris victoriae ergo Signinus crearetur episcopus. Quam quidem Ecclesiam ad annos multos sapientissime gubernavit, donec tranquillioris vitaeque contemplatricis desiderio tactus, abdicato onere, monachum Casinensem professus est an. 1104, in quo a Paschali II pontifice missus in Gallias est, ubi celebrem synodum celebrasse narratur a Petro Diacono lib. IV, cap. 33, cujus legationis frequenter meminit Ivo Carnotensis. Reversus inde ad claustrum an. 1107, ex decessu Othonis abbatis, Casinensis abbas omnium monachorum consensu electus est Idib. Nov. Praefuit ad annos 3, et menses 10, quibus exactis, cum inter ipsum et Paschalem pontificem controverteretur, [Col. 0141B] an praestaret magis praeesse coenobio, an episcopali munere fungi, pontificis reverentia victus, abbatiale munus renuntiavit, atque ad Signinam Ecclesiam rediit, quam summa pietatis laude, deinde, ut prius fecerat, rexit. Scribebat autem Bruno in otio sapientiam; siquidem haec ejus monumenta in monte Casino adhuc visuntur.

In Genesim lib. I, in Exod. lib. I, in Judic. lib. I, in Psalmos lib. I, in Apocalypsim lib. I, Sententiarum libri sex. Sermones Dominicales, ac De sanctis. Homiliae diversae. In Psalmos aliam edidit expositionem, ut ipse fatetur. Extat hujusmodi expositionis codex ms. apud abbatem Hilarionem Rancatum. Hanc vitam cum coelesti commutavit sub Calixto II an. 1125, XV. Kal. Aug.; a Lucio III inter sanctos relatus est ab ejus decessu anno 58. Baronius in Martyrolog. Romano, die 18 Julii memoriam habet. Plura autem de eo Leo Ostiensis in Chron. Casin. lib. IV, cap. 31, et in [Col. 0141C] litteris Paschalis anno vero 1226. Honorius III pontifex suis manibus S. Brunoni in eadem cathedrali dedicavit altare. At ipse Bruno in eadem cathedrali altare B. Mariae V. consecravit, ut antiqua fert inscriptio.


VI. Franciscus Combefisius. Volum. I Bibl. concion., p. 8., edit. Paris. 1662.

Sanctus Bruno patria Astensis, Signiensis episcopus, ac abbas Montis-Casini, illarum auctor homiliarum, quae Eusebii Emiseni nomine pridem vulgatae sunt, ac Alcuini Homiliario postrenae editionis Coloniensis insertae. Evincit rem Maurus Marchesius Panormitanus congreg. Casinensis, dissertatione de Brunone, et libris ab eo conscriptis, quae praefixa est editioni operum ejus Venet. 1631. Quod vero attinet ad Sententiarum libros sex, quorum primus est De laudibus Ecclesiae, qui ipsi [Col. 0141D] sanctissimo Carthusianorum patriarchae in aliquibus codicibus majoris Carthusiae inscripti inveniuntur, ex quibus etiam sex sumptae sunt lectiones ad officium ejusdem S. patriarchae, aegre adducor ut assentiar Marchesio. Pugnant codicibus codices: asserenti Petro Diacono in opere De viris illustribus monasterii Casinensis lib. IV, cap. 31, ubi accurate percenseus Brunonis Astensis libros, hujus tanti operis, ac velut palmarii nullam mentionem facit [(71) 1Kb] , sed postremum illud homiliasticum, ac sermonum opus pseudoeusebianum adducit. Styli affinitas, in qua Marchesius sibi praesidium putat, magis forte ipsi officit. Potuit sanctissimus patriarcha tanti S. Benedicti meminisse titulis, quem vitae [Col. 0142A] monasticae singularem patronum, ac exemplar, ducemque novus ipse novae militiae initiator, pleraque mutuatus a Benedicto haberet. Haec si levia videantur, malitque stare ab altero Brunone, qui domestica exempla, ac documenta apud suos urgeret, exque temporis et auditorum ratione stylum componeret non contendo, per me licet. Vixit in episcopatu Bruno supra annos 40, ex quibus aliquot egit monachus, aliquot abbas in Monte-Casino. Obiit anno 1101.


VII. Natalis Alexander. Hist. eccl. saec. XII.

Bruno Astae, apud Insubres ex familia Soleria nobilissima natus, sanctitate et doctrina clarissimus, Berengarium haeresiarcham in synodo Romano anno 1079 confutavit. Deinde a Gregorio VII, qui huic synodo praeerat, Signinus episcopus creatus, cum annos aliquot pastorale munus summa cum laude exercuisset, desiderio contemplationis illectus, Casinum [Col. 0142B] migravit, ac religiosam vitam professus est, et Casinensis abbas electus; sed instante populo ad Ecclesiam suam apostolica auctoritate redire jussus, anno circiter 1125 ad vitam migravit immortalem. A Lucio III pontifice maximo sanctorum numero ascriptus est. Inter multa et praeclara ingenii sui monumenta scripsit rogatu Signiensium canonicorum Expositionem in libros Judicum, in Psalterium, et Canticum canticorum. Item sermones plurimos, quos inter Petrus Diaconus lib. De viris illustribus CXXXIV eos enumerat, quos Theodorus Petraeus Carthusiae Coloniensis alumnus sub nomine S. Brunonis Carthusianorum patriarchae edidit tom. III operum ejus. Quos sane ipsius non esse cum Petri Diaconi auctoritas, tum alia monumenta evincunt. S. Bruno Signinus episcopus, et Casinensis abbas, »splendidissimus Ecclesiae defensor, et doctor« a Petro Diacono praedicatur. Brunonis Signini episcopi expositiones De consecratione Ecclesiae ad Gotofredum [Col. 0142C] Magalonensem episcopum: item De consecratione Chrismatis; De significatione vestimentorum sacerdotalium edidit D. Lucas Dacherius tom. XII Spicilegii.


VIII. Arnoldus Wion Belga, monachus S. Benedicti de Mantua in libro cui titulus: Lignum vitae, p. I, pag. 19, edit. Venet. anno 1595.

Sanctus Bruno, sive Brunus, ex illustri Astensium sanguine, episcopus primum Signiensis, deinde abdicato episcopatu monachus Casinensis, postmodum ab Othonis 44 abbatis obitu, omnium fratrum concordi voluntate abbas 45 an. 1107, Id. Novembribus electus, praefuit annis 3, mensibus decem, quibus elapsis, a Paschali II coactus, ann. 1111, Idibus Septembris abbatiam deponens ad episcopatum suum reversus est, ubi in sancta conversatione ad finem usque perseverans migravit ad Dominum [Col. 0142D] pridie Kal. Septemb.

Cum non minus doctrina quam sanctitate floreret scripsit plura opera, videlicet:

In Genesim, in Exodum, in Leviticum, in Numeros, in Deuteronomium, in Cantica canticorum, in Judicum, in Psalmos, in Isaiam, in Apocalypsim.

Sententiarum libri sex, qui sunt in bibl. Casinensi in membranis sermones 69, De Dominicis et praecipuis anni festivitatibus lib. 4, quorum primus De laudibus Ecclesiae, habetque sermones 9; secundus De ornamentis Eccl. continet sermones 12, tertius De novo mundo serm. 10, quartus De praecipuis festivitatibus anni complectitur sermones 36. [Col. 0143A] Hi erant apud me in membranis; sed eos amicitiae ergo dono dedi D. Constantino Syracusano monacho Catanensi.

Homilias de diversis 155, quae eaedem sunt a Possevino descriptae.


IX. Antonius Possevinus soc. Jesu. In Apparatu sac., pag. 243, edit. Colon. Agripp., a. 1608.

Bruno, sive Brunus, Ligur ex illustri Astensium sanguine, et vir sanctus, episcopus primo Signinus; deinde abdicato episcopatu, monachus Casinensis, postea ab Othonis 44 abbatis obitu, omnium fratrum concordi voluntate abbas 45, an. 1107, electus, praefuit annis tribus, et mensibus decem, quibus elapsis a Paschali II, coactus an. quarto Idibus Septemb. abbatia relicta ad episcopatum suum reversus est, quem sancte administrans migravit ad Dominum pridie Kal. Sep., an. 1125, scripsit:

    [Col. 0143B] In Genesim lib. I.
    In Leviticum lib. I.
    In Numeros lib. I.
    (Et hi tres sunt in biblioth. Casin. mss.)
    In Deuteron. lib. I.
    In Cantic. canticorum lib. I.
    In Exodum lib. I.
    In Judicum lib. I.
    In Psalmos lib. I.
    In Isaiam lib. I.
    In Apocalypsim lib. I.


Libri sex Sententiarum, qui exstant in bibl. Casinensi in membranis, serm. LXIX De Dominicis et praecipuis anni festivitatibus lib. IV. Quorum primus est De laudibus Ecclesiae, ac continet sermones IX. Secundus De ornamentis Ecclesiae, sermones XII. Tertius De novo mundo, serm. X. Quartus De praecipuis festivitatibus anni serm. XXXVI. Constantinus autem Syracusanus ordinis [Col. 0143C] S. Benedicti monachus Catanensis hosce omnes dono accepit ab Arnoldo Wion. Homilias porro scripsit de diversis, quarum apud Arnoldum exstant sequentes mss.

In Dominica I Adventus incipit: Duos discipulos.

In Dominica II Adventus incipit: Quibus interrogantibus.

In Dominica III Adventus incipit: Joannes Baptista.

In Dominica IV Adventus incipit: Omnes enim existimabant.

In feria VI Quatuor Temporum incipit: Virgo Deo plena.

In pervigilio Nativitatis Domini: Primum autem quaerendum est.


X. Guillelmus Cave. In Historia litteraria scriptorum [Col. 0143D] ecclesiasticorum sec. Hildebrandini, pag. 539, edit. Coloniae Allobrog., anno 1720.

Bruno patria Langobardus in Villa Soleria apud Insubres ex illustri Astensium prosapia natus, Andrae, et Willae filius, pietatis et studiorum tirocinia posuit; inde in Etruriam transiens inter canonicos Senenses cooptatus est. Hinc Romam venit, et coram Gregorio VII, adversus Berengarium in synodo Romana anno 1079 disputavit; episcopus Signiensis mox designatus. Cumque vehementer pontifici ea in re reniteretur, pia quadam fraude a Gregorio circumdatus onus impositum suscipere coactus est. Claruit praecipue circa annum 1087. Anno 1096, concilio Turonensi interfuit. Post plures in episcopatu transactos annos, solitudinis desiderio victus, anno 1104 Casinum aufugit. Enixis precibus Paschali pontifici oblatis episcopum suum repetunt Signienses. Ille pontificis auctoritate compulsus ad suam sedem rediit. Eodem anno a pontifice missus est [Col. 0144A] primo ad Rogerium Apuliae comitem, deinde cum Boemundo Antiochiae principe in Gallias, ubi concilium Pictaviense celebravit. Anno 1107 Casinum reversus ejusdem coenobii abbas eligitur, Paschale papa electionem comprobante, atque illud ei elogium reddente, dignissimum esse, cui se vita functo Christianae reipublicae gubernacula traderentur. Anno 1108, Paschalem ad synodum Beneventanam comitatus est. Anno IIII, pontificis jussu sese abbatis munere abdicavit, et ad Signienses reversus anno demum 1125, prid. Kal. Sept. in Domino obdormivit, episcopatus anno 44.


OPERA.
    Commentaria in Pentateuchum.
    Commentarius in Job.
    Commentarius in Psalterium.
    Commentarius in Cantica canticorum.
    Commentarius in Apocalypsim.
    Homiliae seu Sermones CXLIV Eusebio Emlseno, [Col. 0144B] aut Eucherio Lugdunensi perperam ascripti.
    Tractatus in Canticum Zachariae.
    Tractatus De incarnatione Domini.
    Argumentum De sacrificio azymi.
    De sacramentis, Ecclesiae mysteriis, atque ecclesiasticis ritibus opusculum.
    Vita S. Leonis IX papae.
    Responsio ad quaestionem, Cur corruptus Ecclesiae status?
    Vita S. Petri episcopi Anagnini.


Sententiarum libri sex. De laudibus Ecclesiae. De ornamentis Ecclesiae. De novo mundo. De festivitatibus festivitatum. De laudibus B. Virginis. De martyribus, confessoribus, etc.

Opuscula ista inter Brunonis etiam Carthusiani opera habentur.

Prodierunt Brunonis opera a Mauro Marchesio monacho Casinensi in unum collecta auctori suo vindicata, et notis illustrata. Venet. an. 1651, duobus [Col. 0144C] tomis in-fol., et exinde in bibl. PP. tom. XX, pag. 294.

Opusculum Brunonis De consecratione Ecclesiae integrius edidit Lucas Dacherius Spicil. tom. XII, pag. 79.


XI. Ludovicus Ellies Dupinius, Bibl. script. etc., edit. Paris., tom. X, p. 159.

Bruno Astensis ejusdem urbis ecclesiae cathedralis canonicus, et postea etiam canonicus Senensis, Romam venit Gregorio VII pontifice, eoque praesente contra Berengarium disceptavit; propterea Signiensi episcopatu remuneratus est. In montem Casinum se recepit, Paschale II Ecclesiam gubernante, qui ejus recessum aegre tulit; a quo revocavit, ut in Galliam, et in Siciliam apostolicae sedis legatum mitteret. Aliquot annis archimandritam Montis Casini egit; sed ad suum tandem episcopatum [Col. 0144D] remeavit, ubi functus est vita anno 1123.

Hujus auctoris opera a Mauro Marchesio monacho Casinensi Venetiis edita fuere an. 1651. in duo volumina distributa. Primum continet commentaria super V libros Moysi, super librum Job, super Psalmos, super Canticum canticorum, et super Apocalypsim, in quibus commentariis moralem sensum potius quam alium prosecutus est. Secundum volumen complectitur CXLIV sermones; quorum pars maxima sub nomine Eusebii Emiseni, aut Eucherii Lugdunensis publicata fuerat. Continet etiam tractatum super Canticum Zachariae, tractatum De incarnatione, et De sepultura Christi Domini. Agitur de tempore, quo idem Dominus in sepulcro remansit; tractatum De usu Azymorum contra Graecos. Expositionem insuper aliquorum ecclesiasticorum rituum. Item Vitam Leonis papae IX, tractatum ei annexum De statu corrupto Ecclesiae, ubi disserit de ordinationibus ab episcopis [Col. 0145A] haereticis, vel schismaticis factis; Vitam pariter S. Petri Anagniae episcopi; binas litteras, unam Petro episcopo Portuensi, alteram Paschali II. Sententiarum libros VI, vel sermones varios morales, qui Brunoni Carthusianorum institutori ascripti fuerunt; sed a Marchesio Brunoni Signiensi vindicati, non tam ex testimonio Petri Diaconi, quam ex styli conformitate ex frequentibus commendationibus institutionis S. Benedicti, quam profitebatur, et quod se commentatorem dicat libri Apocalypsis, a Brunone Carthusiano non illustrati. Additum est commentarium super Psalmos Othonis monachi Casinensis, S. episcopo dicatum. Tractatus autem De sacramentis, seu De Ecclesiae ritibus a Brunone pariter exaratus excusus fuit a Luca Dacherio tanquam novum inventum, quamvis in editione Veneta impressus haberetur.


XII. Augustinus Calmet in Bibliotheca Sacra.

[Col. 0145B] Bruno e Solerio in Astensi dioecesi oriundus, unde ipsi Astensis nomen, uudecimo vivebat, saeculo, et decessit an. 1120, sive 1125. Bruno Signiensis etiam appellatur, quod ad episcopalem Signiensis Ecclesiae cathedram in agro Romano evectus fuerit. Dein ad montem Casinum se recepit, ubi ejus coenobii abbas inauguratus est. Commentaria in Pentateuchum, in Job, in Psalmos, Isaiam, Cantica canticorum, Apocalypsim excusa in Bibl. PP., ex eo scriptore supersunt. Creditur auctor commentarii in epistolas S. Pauli, et quorumdam aliorum operum, quae sub nomine S. Brunonis Carthusiae institutoris prodiere. Ejus opera studio Mauri Marchesii decani Montis Casini in unum corpus prodiere anno 1651; morali, et allegorico sensu praecipue inhaeret.


XIII. Joannes Albertus Fabricius in Bibl. Latina mediae [Col. 0145C] et infimae aetatis, cum additionibus Joan. Dominici Mansi, edit. Patav. an. 1754, pag. 287. S. Brunonis Astensis opera omnia a Marchesio publicata describuntur.

Sententiarum libri sex, qui non differunt ab his quos Carthusienses S. Brunoni institutori suo tom. III opp. ejus tribuerunt, S. Bruno Signiensis agnoscendus est auctor, ut anonymus Mellicensis agnovit, cap. 83.

Praeter haec in collectione operum ejus obvia, traditur Bruno hic scripsisse commentaria adhuc inedita in lib. Judicum, in Judith, et in Isaiam, ut Jacob le Long in ejus Bibl. Etiam versus ejus in laudem B. M. V. a Petro Diacono memorantur. Addit autem eruditissimus Mansius. In Bibliot. Riccardiana exstat ms. saec. XII, opusculum ineditum S. Brunonis Astensis De muliere forti. Reperitur etiam in eo expositio in Cantica canticorum multum discrepans ab ea quae prodiit in Bibl. PP., cujus [Col. 0145D] operis fragmentum exhibet claris. Lami in catalogo ejusdem Bibl., qui et addit geminas epistolas ejusdem adhuc ineditas.


XIV. Remigius Ceillerius. Hist. scriptorum sacrorum l. XXI, p. 101.

Bruno rogatus a S. Petro Damiani Isaiam et Apocalypsim commentariis suis illustrat, sed lucubratio illa in Isaiam adhuc in tenebris jacet. Commentarium autem in Apocalypsim in septem libros secundum numerum Ecclesiarum, vel episcoporum divisum est.

De Brunone Astensi mentionem habet P. le Long in bibl. Historic. Gallorum p. 654, ubi loquitur de duobus commentariis ejusdem S. Brunonis ineditis super libros Judicum, et Judith. Petrus Diaconus monachus Casinensis non memorat nisi commentarium super lib. Judicum. Scripsit pariter S. Bruno Vitam S. Petri Anagniae episcopi. Vid. Bolland. die [Col. 0146A] 13 Augusti. Item tractatum edidit de statu Ecclesiae saeculo XI, qui cum aliis ejus operibus in tom. XX Bibl. Patrum edit. Lugdun. apud Annissonios reperitur. Ejus opera propter styli nitorem vel concinnitatem, itemque propter eruditionem, solidamque pietatem, quibus universim redundant, valde sunt commendanda.


XV. Joan. Baptistae Mari Romani S. Angeli in foro piscium canonici. Adnotatio in Petrum Diaconum.

Sanctus Bruno Astae natus est ex familia Soleria nobilissima, a Gregorio VII episcopus Signinus creatur in virtutum ac doctrinae praemium, quod Berengarium impie De sacramento altaris sentientem in publico Romano concilio disputando profligasset, deinde desiderio vitae contemplatricis tactus, abdicato onere episcopali, monachum Casinensem professus est anno 1104, ubi postea omnium monachorum [Col. 0146B] suffragio abbas Casinas electus anno 1107, Idibus Novembris, ibique praefuit annis tribus, et mensibus decem; quibus exactis, ad Ecclesiam Signinam, quam perinvitus acceperat, rediit, pontificis reverentia victus. Nos vero ne tanti doctoris laudes culpa deteramus ingenii, calamique parum felicis, illum aliis mittimus laudandum. Opuscula Brunonis duobus distincta tomis in lucem prodierunt anno 1651 Venetiis, studio et opera D. Mauri Marchesii Casinensis decani, scholiisque etiam illustrata, et licet non omnes lucubrationes, quae in nostri Petri Elencho descriptae sunt, inibi legantur, multae tamen, quas Petrus praeteriit, ibi habentur: nonnullae vero mss. exstant Taurini in nobilissima, ac celeberrima bibliotheca serenissimi Sabaudiae ducis, praesertim vero commentarius in cuncta quatuor Evangelia, uti etiam aliqua in bibl. illustrissimi D. Caroli de Montchal archiep. Tolosani, scribit Philip. Labbeus in nova bibliotheca mss. librorum [Col. 0146C] p. 195. Forsan tempus, quod publica abscondit, et occulta manifestat, Dei miseratione orbem tanti ditabit continuo thesauris. Consule Actuarium de script eccles. Auberti Miraei in Brunone, ac virum clariss. Theophilum Raynaudum Soc. Jesu, De malis ac bonis libris, part. I, erot. 10, in Eusebio Emisseno, et in Brunone Carthus. fol. 131 et 138. E valle miseriarum in montes aeternitatis ascendit Bruno anno 1125, XV Kal. Aug., cum multis tam in vita quam in morte claruisset miraculis, relatus postea inter sanctos a Lucio III, ut videre est in inscriptione marmorea, quae in Signina cathedrali spectatur. Vide etiam Apparatum ad praefata edita opuscula S. Brunonis. Opera autem omnia S. Brunonis Astensis recusa reperiuntur in bibl. PP. edit. Lugd. tom. XX, p. 1294.


XVI. Joannes Maria comes Mazzuchellius, tom. II, part. IV, pag. 2227.

Bruno Astensis et ex gente Solari, aut Soleria ortus a pluribus scriptoribus affirmatur; qui sunt Ecclesia in catalogo script. Pedemont. pag. 42, Ughellius Ital. Sac. tom. I, col. 1236, Rosotti Syllab. scrip. Pedemont. p. 127, Leiferius in histor. poetic. et poem. medii aevi, et alii. Ex opposito alii scriptores eumdem Brunonem ex familia Astensi progenitum dixere, ut Possevinus, tom. I Apparat. sac. pag. 253 et pag. 383; Ciacconius in Bibl. col. 458, Cave Histor. eccl. p. 539; Milantes tom. I Bibl. Sixti Senen. pag. 513. Actuar. in Bibl. Sanct., Einsingerius, etc. Gabriel autem Busselin in Histor. universali, Porta in Alexandria illustrata p. 220, et Quadrius, vol. 2, Brunonem Solerii oppido natum. Sopranius, et Oldoinius inter scriptores Ligures numerant. Oldoinius, et Teisseirius S. Brunonem cardinalem dixere, eumque tribus annis, et decem mensibus Casinense monasterium rexisse.

Auctores, qui de S. Brunone Astensi scripserunt, [Col. 0147A] sunt Baronius Histor. ecc., XII, et in notis ad Martyrolog., Leo Ostiensis Chronic. Casin. lib. IV, cap. 31, ejusque continuator Petrus Diaconus, anonymus Mellicensis De script. eccl. cap. 83; Bolland. Act. SS. mensis Julii, Philippus Malabayla, disquisitio De ortu, canonicatu et recessu Casinen. S. Brunonis, le Long, bibl. Sac., tom. II, pag. 654; Legipontius, tom. II, Histor. Lec. ord. S. Benedicti p. 210, et [Col. 0148A] tom. III, p. 129. Opera S. Brunonis collecta, et illustrata ab abbate D. Constantino Cajetano Romae existente, edita deinde fuere a Marchesio. Vid. Armellini part. II. Bibliot. Benedict. Casinen. p. 105.

Expositio S. Brunonis in Evang. reperitur inter latinos codices mss. bibl. Regiae Parisiensis cod. 2510, ejusdemque opuscula exstant in cod. 2311, ejusd. bibl.




[Col. 0147A]
S. BRUNONIS ASTENSIS SIGNIENSIUM EPISCOPI EXPOSITIO IN PENTATEUCHUM.

1 Rogasti me, dulcissime Pater et coepiscope Petre, cujus dilectionis effectus tantum erga me semper exuberat ut merito non rogare, sed jubere debuisses, quatenus librum Geneseos tibi exponerem. Sed quia multis, ut tu ipse optime nosti, et quae evitare non decebat, impeditus fui, ideo usque ad praesens tuam petitionem adimplere nequivi, magisque tibi, quem ad ignoscendum facilem esse sciebam, ad tempus inobediens existere volui quam ea non agere; quae si non egissem, tibi quoque reprehensibilis apparerem. Tandem igitur, et si tarde, feci tamen quod rogando jussisti. A principio autem libri usque post arcae Noe fabricationem, quoniam difficiliora esse videbantur, pernecessarium visum fuit, continue cuncta exposita sunt. Inde vero usque ad eum locum, in quo Jacob benedictionibus propriis filios benedicit, per singula quaeque capitula, quaecumque expositione indigere videbantur, breviter historiis praenotatis satis compendiose allegorias subposuimus. Benedictiones quoque Jacob, quoniam et ipsae difficultatis aliquid habere videbantur, continua expositione digestas invenies. Suscipe ergo quod rogasti, sitque tibi pignus amoris, nostrique te memorem semper tuis in orationibus facias.



INCIPIT EXPOSITIO IN GENESIM.
[Col. 0147]


CAPUT PRIMUM.
[Col. 0147B]

»In principio creavit Deus coelum et terram.« [(71) 1Kb] In principio, inquit, et ante omnem creaturam creavit Deus coelum et terram. Hoc enim et Psalmista testatur, dicens: »Et tu in principio Deus terram fundasti, et opera manuum tuarum sunt coeli (Psal. CI, 26).« Non igitur prius coelum, quam terram, sed simul et coelum Deus creavit et terram. Unde et istud: »Qui vivit in aeternum creavit omnia simul (Eccli. XVIII, 1).« Nam et si sex diebus omnia Deus hoc [(72) 1Kb] eodem in libro fecisse narratur, simul tamen ex nihilo cuncta creasse dubitari non debet. Ipsam omnium rerum materiam simul creavit, ex qua discretis temporibus caetera, prout voluit, fieri praecepit. Dicatur ergo: In principio creaturarum [Col. 0147C] omnium creavit Deus coelum, et ea scilicet quae continentur in eo, id est angelos, virtutesque coelestes, et terram jam quasi praegnantem et parturientem, omniumque eorum materiam et matrem quae ex ea oriuntur. Manifestum est ergo quoniam nec eorum, quae modo fieri videntur, et si tempore [Col. 0148B] prima sint, natura tamen prior terra non exstitit.

»Terra autem erat inanis, et vacua, et tenebrae erant super faciem abyssi, et Spiritus Dei »ferebatur super aquas.« Inanis enim erat terra, quia sicut informis materia nondum eas quas nunc videmus in se formas impressas habebat. Erat autem et vacua, nullo 2 eam habitante. Sed quare similiter de coelo non dicitur quod inane fuisset et vacuum, nisi quia, ut arbitror, statim in ipsa sui creatione angelos habuit habitatores? Terra ergo, et si naturaliter cuncta quae ex ea fiunt in se haberet, tamen quia nihil adhuc ex ea temporaliter factum fuerat, non immerito inanis vocatur et vacua. »Erant autem tenebrae super faciem abyssi,« quia nondum lux facta fuerat, quae novam illam creaturam [Col. 0148C] illuminaret. Abyssus vero, alta coeli, terraeque profunditas intelligitur, quae quidem tota tenebris replebatur Dei. vero Spiritus ferebatur super aquas, quia ut bonus artifex, hanc, quam videmus, tam multiplicem creaturarum varietatem, jam tunc facere disponebat [(73) 1Kb] . Sic enim et nos, exempli gratia, [Col. 0149A] domum composituri, lignorum materiam oculis menteque contemplantes, alia trabibus, alia vero columnis, atque alia aliis officiis destinamus. Quod autem de aquae creatione nihil superius dixerat, et tamen quasi jam creatas eas loquendo introduxit, illud profecto demonstrat, quod nomine terrae omnia intelligi debeant, quae in terra continentur ut ignis, et aqua; et nomine coeli, quidquid continet coelum, ut est aer, cujus creatio singulariter non describitur.

»Et dixit Deus: Fiat lux, et facta est lux, et vidit Deus lucem, quod esset bona; divisitque lucem a tenebris, vocavitque lucem diem, et tenebras noctem.« Apparet autem quod inter dicere et facere Dei nulla distantia est. Dixit itaque: »Fiat lux, et facta est lux.« Ipsum quoque dicere Dei quid aliud [Col. 0149B] est quam velle [(74) 1Kb] . Non enim clamando, vel labia movendo, imo volendo perfecit omnia. Sed quae est ista lux, quae prior sole, luna, et stellis esse perhibetur? Audi quod sequitur: »Vocavit lucem diem, et tenebras noctem.« Lux igitur pro die ponitur. Bona ergo lux, quae a tenebris divisa rerum formas, coloresque illuminat. Nos autem vix hanc lucem denotare valemus, quoniam majore, solis videlicet tuce, perfundimur. Sequitur:

»Factumque est vespere, et mane dies unus.« Vespere et mane noctem et diem quidam intelligunt. Nam quoniam noctibus praetermissis, omnes per ordinem dies enumerat, uno diei nomine, et diem, et noctem intelligere volunt. Sed mirabilis ordo locutionis, in quo ante mane ponitur vespere, quasi non [Col. 0149C] mane, sed a vespere operari coepisset. Si enim dixisset, Factum est mane et vespere dies unus, nulla fortasse quaestio esset, sed quia inter duo mane vespere posuit, ad quid illorum referatur dubitari potest. Si enim ad praecedens mane vespere refertur, nox procul dubio tota relinquitur; quod si ad subsequens, die quidem tota praetermissa, soli noctis termini ponuntur. Unde convenientius factum est vespere et mane dies unus, sed nox una dici potuit. Sed quia divina providentia non ad laborem, sed ad quietem noctem creavit, nullum est inconveniens, si in Dei operatione, quae utique non in nocte, sed in die fiebat, solius diei termini ponantur. Si enim hoc in loco totum, ut volunt, diei noctisque spatium, [Col. 0149D] unum diem intelligimus, frustra Deus utraque a se divisit, divisisque diversa nomina dedit; vocavit enim lucem diem, ac tenebras noctem [(75) 1Kb] . Nulla igitur dies ex nocte constat ac die. Quia igitur non somnia, quae in nocte videntur; sed opera, quae in eo fiunt, hic describuntur, dies utique non noctes enumerare necessarium fuit [(76) 1Kb] . Fecit ergo Deus in principio coelum, et terram et lucem; quibus patratis, factum [Col. 0150A] est vespere, atque hoc praecedente mane continuato, factus est dies unus, et tunc quidem a tenebris lucem divisit, quo finito die, factum est vespere. Neque enim in die noctem fecit, sed suo ordine post diem fieri praecepit. Quod autem dictum est, factus est dies unus, et non dicitur, factus est dies primus, ad hoc valet quod primus et secundus relativa sunt, neque sine altero alter esse potest. Cum igitur nondum esset secundus, erat utique dies unus, ipse tamen unus primus dici non poterat. His autem ad litteram dispositis, quid etiam allegorice significent, videamus.

»In principio creavit Deus coelum et terram [(77) 1Kb] .« In quo principio? In eo utique qui ait: »Ego principium qui et loquor vobis (Joan. VIII, 26).--- Omnia [Col. 0150B] enim per ipsum facta sunt, et sine ipso factum est nihil (Joan. I, 3).« In hoc igitur principio omnem mundi fabricam, ipsosque angelorum ordines ab exordio creavit Deus. In hoc, in fine saeculorum, carne suscepta, coelum et terram, apostolos et Ecclesiam, justos et peccatores, Judaeos et gentiles verbo praedicationis, et aqua baptismatis et S. Spiritus illustratione genuit, creavit et in novam pristinamque naturam restauravit. Adhuc tamen inanis et vacua erat terra, adhuc infecunda, et absque liberis erat Ecclesia, quam etiam propheta de sterilitate consolans, fecunditatemque promittens, dicebat: »Laetare, sterilis, quae non paris; erumpe, et clama, quae non parturis, quia multi filii desertae magis, quam ejus quae habet virum (Isa. LIV, 1; Gal. IV, 27).« Sed [Col. 0150C] quare inanis et vacua? Quia adhuc tenebrae erant super faciem abyssi. Nemo enim Scripturas intelligebat, utpote profundas et ignorantiae tenebris obvolutas, quae quidem ut intelligi valeant, »abyssus abyssum invocat (Psal. XLI, 8).« Has autem tenebras Christus amovit, quando apostolis sensum aperuit, ut Scripturas intelligerent. Si enim Judaei has intelligerent, 3 ad Ecclesiam confugerent; sed quia, ut Apostolus ait: »Usque hodie dum legitur Moyses, velamen positum est super corda eorum (II Cor. III, 15),« eas quidem intelligere non valent. Cum autem plenitudo gentium introierit, tunc amoto velamine Israel salvus fiet (Rom. XI, 25). Neque enim ulterius inanis, et vacua terra nostra [Col. 0150D] vocabitur, tantorum filiorum plenitudine inhabitata. Hoc autem quomodo fiat sequentia docent.

»Et Spiritus Domini ferebatur super aquas.« Quod enim per abyssum, hoc per aquas intelligimus. Hae sunt enim aquae salientes in vitam aeternam, quas qui biberit, non sitiet unquam (Joan. IV, 14). De quibus dicitur: »Sitientes, venite ad aquas (Isa. LV, 1).« [(78) 1Kb] Super has ergo Spiritus sanctus [Col. 0151A] ferebatur, qui splendore suae illustrationis, fugatis tenebris eas illuminavit, atque potabiles, et intelligibiles reddidit. Unde bene subditur:

»Et dixit Deus: Fiat lux, et facta est lux.« Ac si dicat: Fugatae sunt tenebrae, illuminata est terra, fiat ergo lux; pereat ignorantia. »Surge, illuminare, Jerusalem, quia venit lumen tuum (Isa. LX, 1).« Haec autem lux, haec Spiritus sancti fidelibus inspirata conscientia, quia supernae majestatis oculis perplacuit, e tenebris eam divisit. Unde Apostolus: »Quae enim participatio lucis ad tenebras? quae pars fideli cum infideli? quae conventio Christi ad Belial?« (II Cor. VI, 15.) Et alibi: »Haereticum hominem post secundam correctionem devita (Tit. III, 10).« Hanc enim separationem Deus significabat, [Col. 0151B] quando lucem a tenebris dividebat.

»Dixit quoque Deus: Fiat firmamentum in medio aquarum, et dividat aquas ab aquis. Et fecit Deus firmamentum, divisitque aquas, quae erant sub firmamento, ab his quae erant super firmamentum; et factum est ita. Vocavitque Deus firmamentum coelum; et factum est vespere et mane dies secundus.« Si enim, quod verum est, in medio aquarum factum est firmamentum, et aquas quidem ubique fuisse dubitari non potest. Quod si ubique erant, quaeso, ubi redactae sunt, tanto coeli terraeque spatio vacuo relicto? Non hujus igitur, cujus nunc sunt, fuisse spissitudinis, sed veluti nebula et nubes cuncta replesse manifestum est. Firmamentum autem, quod in medio aquarum perhibetur, [Col. 0151C] non illud intelligitur, quod in principio Deus creasse dicitur, alioquin bis coelum creatum fuisset, sed illud nimirum, quod sine intermissione volvitur, in quo sol, et luna et stellae apparent. Est autem et illud coelum super hoc, valde dignioris, excellentiorisque naturae, super quod antiquus hostis ascendere cupiens, dicebat: In coelum ascendam (Isa. XIV, 13). In coelum namque erat, cum ista diceret, sed altius ascendere cupiens talia loquebatur. Utrum autem etiam superiores aquae, firmamento interposito, naturam mutaverint, non facile dixerim. His autem ita peractis, factum est vespere, quo mane cohaerente fit dies secundus. Sed haec ad litteram. Quid autem spiritualiter significent, audiamus.

»Fiat, inquit, firmamentum in medio aquarum, [Col. 0151D] et dividat aquas ab aquis.« Quid enim firmamentum, nisi apostoli? Unde Psalmista ait: »Coeli enarrant gloriam Dei et opera manuum ejus annuntiat firmamentum (Psal. XVIII, 1).« Hoc enim firmamentum nos munit et firmat, hoc salutis pluvias lumenque ministrat, hoc inferiores aquas a superioribus dividit. Aquae enim, quae sub firmamento sunt, Novum est Testamentum: quae vero super firmamentum, Vetus Testamentum intelligitur. Sed quomodo has aquas apostoli dividunt? Vis audire quomodo? Praecipit enim lex ut unusquisque circumcidat carnem praeputii sui. Econtra Apostolus: »Ego, [Col. 0152A] inquit Paulus, dico vobis quoniam si circumcidamini, Christus vobis nihil proderit (Gal. V, 2).« Vides ergo quanta divisio, quantumque interpositum firmamentum aquis aquas jungi prohibeat. Illud quoque quod hic dicitur: »Vocavitque Deus firmamentum coelum,« apostolis convenire videtur; celant enim, et servant secreta coelestia. Unde Apostolus inquit: »Audivi arcana verba, quae non licet homini loqui (II Cor. XII, 4).«

»Dixit vero Deus: Congregentur aquae, quae sub coelo sunt in locum unum, et appareat arida. Et factum est ita. Et vocavit Deus aridam terram, congregationesque aquarum appellavit Maria.« Iste autem locus in quem aquae congregantur, mare, lacus et flumina intelliguntur, ipsaque abyssus de [Col. 0152B] qua quasdam secretas terrae venas, fontes aquarum, manare videmus. Sic igitur divina providentia in unum locum congregatae sunt aquae, ut neque terrae superficiem, ut prius cooporiant, et tamen terrae ariditatem suo humore ubique fecundent [(79) 1Kb] . Ipsa quoque nomina satis rebus convenientia Deus imposuit, dum et aridam Terram vocavit, et aquarum congregationes Maria appellavit. Terra a terendo dicitur, quam et colendo, et calcando homines, et cuncta animalia assidue terunt; mare vero ab amaritudine, quod et salsum et amarum esse probavimus. Sed haec ad litteram; nunc autem significationem videamus:

»Congregentur, inquam, aquae, quae sub coelo sunt, in locum unum, et appareat arida.« Hunc enim [Col. 0152C] locum, in quem aquae congregatae sunt, maria, lacus, et flumina, superius interpretati sumus, per quae vel duo Novi Veterisque Testamenti volumina, vel apostolos, Ecclesiaeque doctores intelligimus. In his enim omnis sapientiae et scientiae plenitudo continetur, quae nimirum aquarum nomine significantur. Quod autem ait, »et appareat arida,« magis ad historiam quam ad allegoriam pertinere videtur. Sed quare mutato nomine aridam Deus vocavit terram, nisi quia jam tunc S. Ecclesiam flagellandam, conterendam, calcandam, 4 multisque modis affligendam significabat? Aquarum vero congregationes, maria dixit, quoniam et si scire et intelligere sacras Scripturas dulce sit et suave, facere tamen quae jubet amarum et asperum est. Mare enim ab amaritudine [Col. 0152D] nomen accepit. Jejunare namque, vigilare, omniaque mundi hujus oblectamenta relinquere, cui non videtur esse amarum? Hoc enim sacrae Scripturae praecipiunt; merito igitur tali nomine significantur.

»Et vidit Deus quod esset bonum, et ait: Germiminet terra herbam virentem et facientem semen, lignumque pomiferum faciens fructum juxta genus suum, cujus semen in semetipso sit super terram, et factum est ita. Et protulit terra herbam virentem et afferentem semen juxta genus suum, lignumque faciens fructum, et habens unumquodque [Col. 0153A] sementem secundum speciem suam. Et vi lit Deus quod esset bonum; factumque est vespere et mane dies tertius.« Haec quoque, quae ad litteram satis aperta, si spiritualiter intelligantur, in sanctorum Ecclesia fieri videmus. Quid enim per terram, nisi Ecclesiam? Quid per herbam virentem, lignumque faciens fructum; nisi apostolorum, et prophetarum exempla, et doctrinam intelligimus? haec enim semper virent, et vivunt, semper fructificant, et juxta genus, et species suas diversos fructus, et semina ferunt, habent enim in semetipsis naturaliter inditum semen, quod quidem semper spargitur, et nunquam deficit, semper pullulat, semperque crescit. Vide namque ex quanto tempore liber iste editus est. Vide quanta volumina ex se [Col. 0153B] fructificavit. Considera ejus fructus et semina, doctrinam scilicet atque praecepta, quam viventia, quam valentia sint. Et alios quidem in Veteri, alios in Novo fructus reperies Testamento. Quot doctores, tot semina, fructuumque varietates.

Quod autem dicitur: »Et vidit Deus quod esset bonum;« tale est, ac si diceret: Nos videre et intelligere fecit, quia nihil nisi bonum ipse creavit. Et factum est vespere, nocteque transfacta, factum est mane; atque simul cum nocte sua dies tertius completus est. Sic enim hunc locum quidam intelligunt. Quod si allegorice intelligatur, hoc modo dici potest: Quia finito hujus praesentis, laboriosaeque vitae termino, vespere fiet et mane. Vespere quidem [Col. 0153C] his qui de luce et felicitate in tenebras et miserias praecipitabuntur; mane vero his qui de hac infelici et aerumnosa vita in lucem perpetuam et gaudia aeterna transferuntur. Sequitur:

»Dixit autem Deus: Fiant luminaria in firmamento coeli, et dividant diem ac noctem, et sint in signa et tempora, et dies et annos, ut luceant in firmamento coeli et illuminent terram. Et factum est ita. Fecit quoque Deus duo luminaria magna, luminare majus, ut praeesset diei, et luminare minus, ut praeesset nocti; et stellas, et posuit eas in firmamento coeli, ut lucerent super terram, et praeessent diei ac nocti, et dividerent lucem ac tenebras. Et vidit Deus quod esset bonum; et factum est mane et vespere dies quartus.« [Col. 0153D] Duo namque luminaria, sol, et luna intelliguntur, quae in firmamento coeli posita, diem ac noctem dividunt, quae etiam in signum nobis sunt, et sereni, et pluviae, et in quacunque mundi parte fuerimus, mundi climata nobis designant. Quae quidem signa, quam necessaria sint, nautae intelligunt, qui subito in profundum a ventis rapti, nisi per signa coeli, quo tendant, ignorant. Dant autem et alia signa, de quibus in Evangelio dicitur: »Erunt signa in sole, et luna, stellis (Luc. XXII, 25).« Haec autem et tempora, et dies, et annos determinant, quod qualiter fiat, quia facile patet ad alia transeamus. Et majus quidem luminare Solem [Col. 0154A] dicit, qui in die quidem obtinet principatum; minus vero Lunam, quam noctis tenebris praeesse videmus. Stellae quoque, et splendore et magnitudine diversae in coelo positae, et lumen nobis et signa praestant. Sed haec ad litteram. Spiritualiter autem, duo magna luminaria, sol videlicet et luna, Novum et Vetus Testamentum designant, et majus quidem Novum, minus vero Vetus Testamentum intelligitur. »Lex enim, ut Apostolus ait, per angelos ordinata est in manu Mediatoris (Gal. III, 19).« De Novo vero Testamento loquitur dicens: »Novissimis diebus istis locutus est nobis in Filio (Hebr. I, 2).«Itemque: »Quod si ministratio mortis, litteris deformata fuit in gloria, quomodo non magis ministratio spiritus erit in gloria? (II Cor. III, 7.)« Et paulo post: [Col. 0154B] »Nam nec clarificatum est, quod claruit in parte propter excellentem gloriam (Ib., 10).« Ex his vero, et similibus aperte colligitur Novum quidem Testamentum majus esse quam Vetus. Haec autem in coeli firmamento posita, id est apostolorum et doctorum pectori firmiter inhaerentia, diem et noctem dividunt, diei noctique praesunt. Dies enim et nox, Ecclesia et Synagoga, gentium et Judaeorum populus intelligitur. Novum ergo Testamentum diei praeest, quia S. Ecclesiam sui fulgoris radiis illuminat, eamque recti itineris viam designando a noctis, et tenebrarum errorisque caligine separat. Luna vero obscura et pallida praeest nocti et tenebris, quia Vetus Testamentum Judaeorum populo tenebroso semper, et caeco obscurum et tenebrosum lumen demonstrat; [Col. 0154C] caecitas enim ex parte in Israel contigit. Unde Moyses quando legem accepit, totum Sinai montem nubes, et caligo operuit [(80) 1Kb] . Haec ergo et diem, et noctem dividunt, utramque tamen terram illuminant, utramque Ecclesiam regunt, utraque in coelo, id est in apostolorum cordibus, fixa relucent. Dant autem nobis 5 et signa, quibus hostium incursus, insidiasque evitare possimus; ipsa dies et annos [(81) 1Kb] determinant, dum ea, quae videntur, fugitiva, et transitoria, ea, quae non videntur, aeterna esse dicunt, ideoque ista despicere, illa vere nos appetere admonent. Unde Psalmista: »Melior est dies una in atriis tuis super millia (Psal. LXXXIII, 11).« Itemque: »Tu autem idem [Col. 0154D] ipse es, et anni tui non deficient (Psal. CI, 28).« Sic igitur haec clarissima coeli lumina in signum nobis sunt, et in tempora, et dies et annos. Stellas quoque fecit Deus, quas et ipsas in firmamento posuit, ut lucerent super terram, et diei ac nocti praeessent, et a tenebris lumen dividerent, per quas quidem singulos prophetarum et apostolorum libros intelligere possumus, quibus doctores Ecclesiae, qui coeli nomine significantur, illustrati, terram nostram et sanctam Ecclesiam illuminant. Cum ergo hoc firmamentum, sole, luna et stellis, omnique venustate tam eleganter decoratum videamus, quid de illo superiori coelo putabimus, in quo coelestium spirituum [Col. 0155A] ordines ipsum solem justitiae admirantes contemplantur? Sequitur:

»Et factum est vespere, et mane dies quartus. Dixit etiam Deus: Producant aquae reptile animae viventis, et volatile super terram sub firmamento coeli. Creavitque Deus cete grandia, et omnem animam viventem, atque motabilem, quam produxerant aquae in species suas, et omne volatile secundum genus suum. Et vidit Deus quod esset bonum, benedixitque illis, dicens: Crescite, et multiplicamini, et replete aquas maris, avesque multiplicentur super terram. Et factum est vespere et mane dies quintus.« Duplex animalium ex aquis oritur genus: unum scilicet, quod supra aquas inhabitat, et extra eas non vivit: alterum vero, quod [Col. 0155B] volando superiora petit, terraeque vescitur alimentis. Et mirabilis ordo divinae dispositionis: priusquam animalia creasset, herbas et ligna pomifera fecit, ut statim orta, unde viverent, invenirent. Novissime autem creatus est homo, cui haec omnia ad utendum a Deo donata sunt. Cete vero tam grandia in ulteriori maris parte esse referuntur, ut montium magnitudinem excedant. Caeterorum vero piscium et volucrum quam diversae multiplicesque species sint et genera, dici non potest; quae omnia Deus benedicens, aquas, et terras multiplicando replere praecepit, quae quidem benedictio tantum praevaluit ut et quotidie crescant, et nihil eorum ex toto perire valeat. Quid autem metaphorice per aquas nisi baptismum intelligimus? Quid vero per pisces et volucres, [Col. 0155C] qui ex eis oriuntur, nisi fidelium populus qui aquis baptismatis regenerantur? Quorum quidem alii sapientiae, et scientiae, atque caeterarum virtutum alis sumptis, usque ad coelestia volare nituntur. Ex quibus haeretici et philosophi importunarum volucrum specimen tenent, quoniam et altius quam necesse sit saepius volant, et in rapinis exsultantes, animarum sanguinem avidissime fundunt. Caeteros vero qui ab aquis non separantur, simplices quosque intelligimus, qui quamvis per sapientiam et inanem philosophiam volare non norunt, tamen taliter vivunt, ut ab Ecclesiae piscatoribus in Christi convivium praesentari mereantur. Cete vero grandia, et principes designant; sed [Col. 0155D] pisces quoque, sicut et volucres quidam sunt, qui praedonum more de rapina vivunt, qui eos quidem significant, qui quamvis Christi fidem, et nomen in baptismo susceperint, tyrannorum tamen, et iniquorum vitam agentes [(82) 1Kb] , inter immunda animalia computantur. Merito autem his Deus benedixit, quoniam nulli nisi baptizati Christi benedictionem promerentur. Sequitur:

»Dixit quoque Deus: Producat terra animam viventem in genere suo, jumenta et reptilia, et bestias terrae secundum species suas, et jumenta, et omne reptile terrae in genere suo.« Hic autem oritur quaestio. Cum universa propter hominem [Col. 0156A] Deus creavit, quare tam multa venenosa, et mortifera, et homini inimica facta sunt? Ad quod dicendum: Quia nisi homo peccasset, cuncta ejus imperio obedirent, nihil magis anguis quam anguilla noceret; sicut ovis, ita et lupus ei obsequeretur. Sed postquam suo Conditori superbiendo inobediens exstitit, ab ipsis quoque animalibus contemptui haberi coepit, neque ei obedire voluerunt, quem illi inobedientem viderunt, a quo illius ditioni subjecta fuerant, et quae prius in obsequium creata erant. postea in vindictam conversa sunt. Illud quoque quaeritur: Quare et ante per tam immensa, et infinita temporis spatia mundum Deus non creaverit? Unde tam subita mentis permutatio ei acciderit qui mutari non potest? Haec autem quaestio ideo inutilis [Col. 0156B] esse videtur, quoniam si antea, vel postea id facere Deo placuisset, nihilominus tamen quaeri potest quare tunc, et non alio tempore egerit. Mutatio autem in Deo nulla est, cui nihil novi accidit, cui et praeterita et futura praesentialiter adsunt, qui priusquam mundum faceret, in suae mentis dispositione jam factum gestabat. Neque dum aliquid creat in aliquo movetur, quia nihil, quantum ad se, novi agit, sed quia ante tempora disposuit, quomodo, et quo in loco, vel tempore disposita sunt, fieri jubet: Erat igitur mundus, priusquam fieret, qui in Dei dispositione nullum unquam initium habuit. Nunquam enim Deus non habuit quod habet, alioquin accidentibus subjaceret, si modo aliquid agere disposuisset, quod antea non 6 disposuerat. Ideo [Col. 0156C] enim Joannes Apostolus ait: »Quod factum est, in ipso vita erat (Joan. I, 4).« Omnia enim, quae temporaliter fiunt, in ipso quidem ante tempora vivebant, et vigebant. Unde bene dicitur: »Qui vivit in aeternum creavit omnia simul (Eccli. XVIII, 1).« Simul enim cuncta creavit, quia quando, vel qualiter cuncta fierent, simul disposuit. Cum ergo disposito tempore coelum fieret et terra, nihil novi Deo accidit, quia quod tunc temporaliter fiebat, apud Deum, ut tunc fieret, multo tempore dispositum erat. Sed quia de his disputare periculosum, et difficile est, tanta dixisse nos sufficiat. Spiritualiter autem terram sanctam Ecclesiam intelligimus [(83) 1Kb] . Per animam vero viventem omnium fidelium multitudinem, [Col. 0156D] quae ideo quidem vivit, quoniam in baptismate cum Christo surrexit. Jumenta autem illos significant, qui aliorum opera misericorditer portant, de quibus Apostolus ait: »Alter alterius onera portate, et sic adimplebitis legem Christi (Gal. VI, 2).« Reptilia vero sunt qui magis terrena quam coelestia diligunt; ideoque toto corporis nisi his adhaerentes, vix aliquando oculos mentis ad coelestia dirigunt. Terrae vero bestiae illos significant, qui majora non cogitant, quaestionibus sese non implicant, sed aliorum ducatu et regimine semper indigent. Haec autem omnia, quia terra nostra, id est sancta Ecclesia, ea produxit, et baptismatis aquis [Col. 0157A] regeneravit, bona vocatur. Hoc est enim, quod dicitur. »Et vidit Deus quod esset bonum.«

»Et ait: Faciamus hominem ad imaginem, et similitudinem nostram, et praesit piscibus maris, et volatilibus coeli, et bestiis, universaeque creaturae terrae, omnique reptili quod movetur in terra. Et creavit Deus hominem ad imaginem suam, ad imaginem Dei creavit illum, masculum, et feminam creavit eos.« Vidit, inquit, Deus, quod esset honum, et ait: »Faciamus hominem.« Deus ergo est qui loquitur. Nunquid ad angelos? Absit! Non enim ab angelis creatus est homo; alioquin non unus, sed multi creatores essent, ut solus Deus est omnium Creator. Sic enim scriptum est: »Creator omnium terribilis, et fortis (II Machab. [Col. 0157B] I, 24).« Itemque: »Omnia in sapientia fecisti (Psal. CIII, 24).« Si igitur verum est, quod negari non potest, solus Deus creavit omnia; quos ad hominem creandum invitabat, dicens: »Faciamus hominem.« Audiamus igitur quid in capite libri hujus dicatur: »In principio creavit Deus coelum et terram.« Habes ergo Deum, id est Patrem; habes et principium, id est Filium; sic enim ipse ait: »Ego principium qui et loquor vobis (Joan. VIII, 25).« Sed quid sequitur? »Et Spiritus Dei ferebatur super aquas.« Habes igitur et Spiritum sanctum. Quod autem non solus Pater coelum creaverit, sed simul cum eo Filius quoque, et Spiritus sanctus, dicat Psalmista: »Verbo, inquit, Domini coeli firmati sunt, et Spiritu oris ejus omnis virtus eorum (Psal. [Col. 0157C] XXXII, 6).« Tota autem Trinitas, id est Deus, et Verbum ejus, et Spiritus ejus, unus Deus, et iste quidem dicit: »Faciamus hominem;« non extra se auxilium petens, sed in se cum Filio suo, et Spiritu sancto cuncta disponens [(84) 1Kb] . Semel enim locutus est Deus, quia simul cuncta disposuit, neque ulterius disponere aliquid necesse habet. Veniente ergo tempore, hora, vel momento, in quo, ut aliquid fiat, ante tempora dispositum est, Deo quidem in sua immobilitate permanente; ipsa ejus dispositio ineffabili voce proclamat: Tempus venit, hora est; modo fiat, factumque appareat, quod ut nunc fiet, ante tempora dispositum est. Aut igitur Trinitatem Judaei credant, aut alios praeter Deum hominis creatores [Col. 0157D] inveniant. Sed quia ut diximus, qui dixerit, et cui dixerit: »Faciamus hominem [(85) 1Kb] ;« videamus etiam ad cujus similitudinem factus sit homo. »Ad imaginem, inquit, et similitudinem nostram.« Quamvis enim aliud sit imago, aliud similitudo, [Col. 0158A] hoc tamen in loco idipsum significat et imago, et similitudo, sic ad Dei similitudinem factus est homo; sapiens quidem, justus et bonus, immortalis et incorruptibilis factus est; siquidem Deus talis est [(86) 1Kb] . Sed immortalitatem quidem tunc homo amisit, quando peccavit, atque in hoc Deo dissimilis factus est, quamvis nihil Deo per omnia simile sit. Quoties ergo peccavimus, Dei similitudinem amisimus. Soli ergo illi Dei similitudinem habent, qui sapientiam, justitiam, bonitatem, caeteraque his similia rationabiliter custodiunt. Magnus est honor homini virtutibus adhaerere, secundum quas Deo similis esse videtur. Sed quoniam dicitur: »Creavit Deus hominem ad imaginem suam;« deinde subinfertur, »ad imaginem Dei creavit illum,« sic [Col. 0158B] etiam intelligi potest ut talem corporaliter quoque homini imaginem daret qualem Filium, qui utique Deus est, quandoque suscepturum ante tempora disposuerat. Sic igitur non solum interior, verum et exterior homo noster Deo quodammodo assimilis esset. Neque hoc Deo sufficiens fuit, quod ad similitudinem 7 suam fecit hominem; sed insuper omni creaturae, quae sub coelo est, eum praeposuit. His autem ita dispositis, significationem videamus. Quis enim, inquam, iste homo, qui Dei similitudinem habet, cui pisces maris, et volucres coeli, et bestiae, universaeque creaturae terrae, et omnia reptilia sunt subjecta? Quamvis enim Christum hunc esse quidam non immerito intelligant ego tamen apostolorum, et doctorum ordinem, caeterorumque qui in Ecclesia [Col. 0158C] Dei obtinent principatum, hunc esse puto: hinc enim praelati vocantur, quia alii eis subjecti sunt; nam quia Dei similitudinem habent, ideo quasi superiores omnes eos venerantur. Dei namque similitudinem Apostolus habebat, qui dicebat: »Imitatores mei estote, sicut et ego Christi (Philip. III, 17).« His autem pisces maris, id est baptismatis aquis regenerati; his volucres coeli, id est philosophi et sapientes; his bestiae, id est idiotae et indisciplinati; his universae creaturae terrae, id est cujuscunque sexus, vel generis, vel naturae, vel conditionis, his omnia reptilia sunt subjecta. Cum enim saeculi amatores et terrenis voluptatibus inhaerentes eis serviunt, tunc eos procul dubio etiam reptilia venerantur. Sed [Col. 0158D] quia inter Ecclesiae doctores alii virilem fortitudinem, alii muliebrem mollitiem habent; merito dicitur quia masculum et feminam creavit eos. Sequitur:

»Benedixitque illis Deus, et ait: Crescite, et [Col. 0159A] multiplicamini, et replete terram, et subjicite eam, et dominamini piscibus maris, et volatilibus coeli, et universis animantibus quae moventur super terram.« Haec autem superius exposita sunt: benedixit, inquit, Deus, et subinferens ipsam benedictionem, ait: »Crescite, et multiplicamini,« in sapientia videlicet, virtutibus et sanctorum filiorum progenie.

»Dixit quoque Deus: Ecce dedi vobis omnem herbam afferentem semen super terram, et universa ligna quae habent in semetipsis semen generis sui, ut sint vobis in escam, et cunctis animantibus terrae, omnique volucri coeli, et universis quae moventur in terra, et in quibus est anima vivens, ut babeant ad vescendum.« Haec [Col. 0159B] quoque eo loco exposita sunt, ubi dicitur: »Germinet terra herbam virentem, et lignum faciens fructum.« Haec autem, sicut juxta litteram, cunctis terrae animantibus ad vescendum data sunt, ita et secundum spiritualem intelligentiam, non solum sapientibus atque doctoribus, verum etiam cunctis eis uti volentibus hae deliciae praeparantur. Unde Apostolus: »Judaeis, inquit, et Graecis, et barbaris, sapientibus, et insipientibus debitor sum (Rom. I, 14).« Et Dominus in Evangelio ait: »Ite in universum mundum; praedicate Evangelium omni creaturae (Marc. XVI, 16).---Quaecunque enim scripta sunt, ad nostram doctrinam scripta sunt (Rom. XV, 4). Quis igitur fame pereat, tot tantisque divitiis antepositis? Sequitur:

[Col. 0159C] »Et factum est ita: viditque Deus cuncta, quae fecerat, et erant valde bona, et factum est vespere, et mane dies sextus.« Cum igitur Deus cuncta fecerat, et sexta die, qua omnia patrata sunt, ea inspiciens, bona cuncta conspexit; ubi malum, ubi ipse diabolus princeps mali? An nondum ceciderat, qui, ut dicitur: »In veritate non stetit, et ab initio mendax fuit? (Joan. VIII, 44).« Aut fortasse ipsa die qua factus est homo, ejus gloriae invidendo, atque ideo mortifera suadendo, simul cum bonitate ipsum quoque principatum amisit? Simul enim, et non prius hominis et diaboli condemnatio legitur. Nam quia mulier dixit: »Serpens decepit me, et [Col. 0159D] comedi« statim Domino serpenti maledicens ait: »Maledictus eris inter omnia animantia et bestias terrae:« Mulieri quoque dixit: »Multiplicabo aerumnas tuas.« Adae vero: »Maledicta terra in opere tuo. (Gen. III, 13, 17).« De his autem, quae sunt in apostolorum, et prophetarum libris nihil certum reperi, et doctores Ecclesiae diversa sensisse cognovi, aliis haec disputanda relinquo. Dico tamen quoniam, et si prius cecidisset, nihilominus dici posset, quia »vidit Deus cuncta quae fecerat, et erant valde bona.« Valde, inquam, bona erant cuncta quae fecerat, quoniam et in ipso diabolo adhuc bonum est quod Deus fecerat.



CAPUT II.
[Col. 0160A]

»Igitur perfecti sunt coeli, et terrae, et omnis ornatus eorum, complevitque Deus die septimo opus suum, quod fecerat, et requievit die septimo ab universo opere, quod patrarat. Et benedixit diei septimo et sanctificavit illum, quia in ipso cessavit ab universo opere suo, quod creavit Deus, ut faceret.« Quod autem dicitur, »complevitque Deus die septimo opus suum, quod fecerat,« non sic est intelligendum quasi in die septimo aliquid fecerit, sed quod ipso inchoante omnia sint completa, atque ipse terminus fuerit, post quem ad complendum nihil defuerit. Sed quid allegorice sex dies, nisi sex mundi aetates significavit? Prima quidem aetas, ab Adam usque ad Noe; secunda, a Noe usque ad Abraham,0 [Col. 0160B] tertia, ab Abraham usque ad David; quarta, a David usque ad transmigrationem Babylonis; quinta a transmigratione Babylonis usque ad Christum; sexta ab adventu Domini usque ad finem saeculi. In his operari Deus non cessat, sicut in Evangelio ipsa Veritas ait: »Pater meus usque modo operatur, et ego operor (Joan. V, 17).« Quis enim, nisi ipse ea fecit quae assidue fieri videmus; nam et si sex diebus omnium seminaria fecit, nihil tamen, nisi ipso jubente et volente, ipsa seminaria per se facere possunt [(87) 1Kb] 8 »Namque, ut Apostolus ait, neque qui plantat est aliquid, neque qui rigat, sed qui incrementum dat Deus (I Cor. III, 7).« Prius ergo disposuit, deinde creavit; postmodum vero ex ipsis creatis, omnia quae fiunt oriri fecit. Haec autem tertia operatio [Col. 0160C] Dei non cessabit, nisi prius haec sexta dies, id est ultima aetas, finem faciat; qua finita, nova fient omnia, neque ulterius novi aliquid fiet. Sed cum coelum tnnc novum fiat et terra nova, fiatque claritas lunae ut claritas solis, et claritas solis septempliciter, qualem tunc terra putamus, speciem habebit [(88) 1Kb] ? Neque enim post illam generalem exustionem etiam herbas, et ligna fructifera, sicut prius, producere necesse erit, cum nemo sit qui eis utatur. An forsitan ea solummodo erunt quae oriendo et moriendo nulla ulterius renovatione indigebunt? Sed quia hoc fortasse quaerere superfluum est, ad alia transeamus.

»Et requievit die septimo ab omni opere, quod patrarat.« De hoc enim die scriptum est. »Quia melior [Col. 0160D] est dies una in atriis tuis super millia (Psal. LXXXIII,).« Haec dies finem non habebit, huic nox ulla succedet; neque enim sicut in caeteris, ita et in ista dicitur: »Et factum est vespere et mane dies septimus.« Quare hoc? Quia et si mane habeat, ad vesperam tamen non declinabit. Huic Deus benedixit. Quid est benedixit, nisi quia omnem jucunditatem, omnem laetitiam, et omnem benedictionem ei tribuit? Sic enim benedixit Deus et sanctificavit illum. O admirabilis sanctificatio, post quam peccare nemo poterit! Sequitur. Quia in ipso cessaverat ab universo opere suo, quod creavit Deus, ut faceret. Creavit enim in sex diebus, ut faceret in sex aetatibus, [Col. 0161A] quod qualiter disposuerit, nemo novit [(89) 1Kb] .

»Istae generationes coeli et terrae quando creatae sunt in die quo fecit Dominus coelum et terram, et omne virgultum agri antequam oriretur in terra omnemque herbam regionis priusquam germinaret.---Ipsae, inquit, generationes coeli, et terrae quando creatae sunt.« Vis audire quando? »In die quo fecit Dominus coelum et terram.« Quid igitur? Nunquid uno, et non sex diebus creavit omnia? Et uno quidem die creavit, quia simul omnium materiam fecit, et sex diebus creavit, quia ex ipsa materia in diversas species cuncta formavit; et quotidie tamen creat, dum alia ex ipsis generando multiplicat. De his autem superius sufficienter diximus. Sequitur:

[Col. 0161B] »Non enim pluerat Dominus Deus super terram, et homo non erat qui operaretur eam, sed fons ascendebat de terra, irrigans universam superficiem terrae. Formavit igitur Dominus Deus nominem de limo terrae, et inspiravit in faciem ejus spiraculum vitae, et factus est homo in animam viventem.« Si enim antequam homo fieret intelligatur quod non pluerit Dominus super terram, et quod fons eam irrigaverit, non valde ad rem pertinere videtur, cum neque pluviis, neque fontium irrigatione illis tam paucissimis diebus terra non multum indiguisse videatur. Potest igitur intelligi quod in tota prima aetate usque ad diluvium Deus non pluerit, sed fons de terra ascendens competenti tempore eam irrigaverit, quod quidem Nilus per [Col. 0161C] Aegyptum usque hodie facere perhibetur. Quod autem interpositum est: »Et homo non erat, qui operaretur eam,« recapitulatio est. Nam quia de hominis creatione, qui sexta die factus est, parum quid dixerit, nunc ad eamdem diem revertitur, ut de eodem homine plenius loquatur. »Formavit, inquit, Dominus Deus hominem de limo terrae,« ecce carnis materia. »Et inspiravit in faciem ejus spiraculum vitae,« ecce anima. »Et factus est homo in animam viventem.« Totus enim homo ex anima constat et corpore, sed corporis quidem materiam posuit, animae non posuit. Pene enim ubique invisibilibus praetermissis, de solis Moyses visibilibus loquitur. Unde non de his, quae super coelo, sed de his quae sub [Col. 0161D] coelo sunt [(90) 1Kb] , rationem fecit. Exspectabat enim eum, qui dixit: »Qui de terra est, de terra loquitur, qui de coelo venit, super omnes est (Joan. III, 32).« Et plura quidem sunt, cujus materiam ignoramus; plura quoque, quae non de aliquo, sed ex nihilo creavit Deus. De qua enim materia facti sunt coeli De qua terra? Unde aquae, unde angeli? Cum igitur animae creationem ignoremus, illud profecto sciamus, quia quamvis a Deo inspirata sit, ejus tamen, ut haeretici fingunt, pars non est, neque enim partem [Col. 0162A] sui posset damnare suppliciis. Utrum autem omnes simul creaverit Deus an sicut ex carne caro, ita ex anima animae oriantur, an certe in matris utero formato jam corpori eas inspiret [(91) 1Kb] , non parva quaestio est. De primo tamem homine dicitur, quod eum de limo terrae Deus creaverit, deinde subinfertur quod in faciem ejus spiraculum vitae inspiraverit, ad cujus similitudinem, si caeteri quoque animas habeant, non est inconveniens [(92) 1Kb] .

»Plantaverat autem Dominus Deus paradisum voluptatis, ut operaretur a principio, in quo posuit hominem, quem formaverat. Produxitque Dominus Deus de humo omne lignum pulchrum visu, et ad vescendum suave, lignum etiam vitae posuit in medio paradisi, lignumque scientiae [Col. 0162B] boni et mali, et fluvius egrediebatur de loco voluptatis ad irrigandum paradisum, qui inde dividitur in quatuor capita. Nomen uni Phison: ipse est, qui circuit omnem terram Hevilath, 9 ubi nascitur, et aurum terrae illius optimum est, ibique invenitur odellium, et lapis onychinus. Et nomen fluvii secundi Gehon; ipse est, qui circuit omnem terram Aethiopiae [(93) 1Kb] . Nomen vero fluminis tertii, Tigris; ipse vadit contra Assyrios. Fluvius autem quartus est Euphrates.« Quantum autem Dominus hominem dilexerit, ex hoc quoque facile intelligi potest quod talem habitationis locum ei praeparaverat, in quo, si non peccasset, et castissimo conjugio sine omni concupiscentia filios procreasset, ex quibus, completo electorum numero, [Col. 0162C] nulla mortis amaritudine degustata, supernam Jerusalem conscendens, nec merito, nec numero ab angelis discrepans aeterna beatitudine frueretur. Inter caetera quoque ligna paradisi (quorum odorem, saporem, pulchritudinem et virtutem enarrare nemo potest,) etiam lignum Vitae Dominus posuit, cui hanc naturam dederat ut si quis de eo gustasset, mori non posset. Posuit et lignum scientiae boni et mali, de quo postquam primi homines comederunt, quibus bonis caruerunt, quibus malis subjacuerunt confestim intellexerunt. Omne enim contrarium per suum contrarium melius cognoscitur. Unde fit ut magnis laudibus sanitatem aegri extollant, de qua quidem, dum sani essent, raro loquebantur. Sic igitur et [Col. 0162D] isti postquam peccaverunt, videntes quantum discriminis, quantumque periculi eis immineret, bonum ipsum, quod prius quidem ignorabant, multo magis quam prius admirari coeperunt [(94) 1Kb] . Vocatur igitur lignum scientiae boni et mali, quia in primis praevaricatoribus nos docuit quam bonum sit Dei praecepta servare, et quam malum et periculosum sit ejus praeceptis non obedire. Sed cujus saporis et jucunditatis fluvium illum esse putamus, qui de loco voluptatis egreditur? Cum enim in Orientis partibus, [Col. 0163A] ut philosophi tradunt, flumina sint, quae omni potione ad bibendum sint jucundiora, qualem fluvium illum esse dicemus, qui de paradiso procedit? Sed haec ad litteram; nunc autem significationem videamus: Paradisus namque voluptatis, quem a principio Deus plantaverat, sanctam Ecclesiam designat. Et bene a principio eam plantasse dicitur, quia ante mundi constitutionem eam elegit. Interpretatur enim paradisus hortus deliciarum. Sed quis delicias enumerare valeat? Solus enim panis vivus, qui in ea comeditur, omnes delicias superexcellit. Quod autem lignum Vitae, nisi Christus? Ipse enim ait: »Qui manducat carnem meam, et bibit sanguinem meum, vivet in aeternum (Joan. VI, 5, 3).« Itemque: »Si in viridi ligno haec faciunt, in arido quid fiet? (Luc. XXIII, [Col. 0163B] 1.)« Et Psalmista: »Et erit tanquam lignum quod plantatum est secus decursus aquarum (Psal. I, 3).« Et Salomon de Sapientia, quae Christus est, loquens ait: »Lignum vitae est his; qui apprehenderit, et tenuerit eam beatus (Prov. III, 18).« Lignum vero scientiae boni et mali transgressio est mandatorum Dei. Cum enim dicit: »Non occides, non moechaberis, non furtum facies, non loqueris contra proximum tuum falsum testimonium, non concupisces rem proximi tui (Luc. XVIII, 25);« tunc quidem ne ad hoc lignum accedat, homini interdicitur. Si vero cuncta haec fecerit homo, moriendo quidem sentiet quid boni sit haec observare, et quid mali sit transgredi. Fluvius vero, qui de paradiso egreditur, doctrina [Col. 0163C] evangelica intelligitur, cujus quidem saporem ille gustaverat, qui dicebat: »Quam dulcia faucibus meis eloquia tua, super mel et favum ori meo (Psal. CXVIII, 103).« Haec autem in quatuor capita dividitur, quia quatuor Evangeliorum libri ex ea conscripti totum aquis divini eloquii irrigant mundum. Vide quantum ipsa quoque fluviorum nomina quatuor Evangeliis conveniant. Phison namque oris invocatio interpretatur. Evangelium vero omnium gentium ora mutavit, ut non jam plures deos laudent, sed unum Deum in veritate colant et venerentur [(95) 1Kb] . Gehon vero pectus dicitur; quoniam evangelica praedicatio fidelium pectora et sapientia replevit, et contra hostes robustiora fecit. Tygris autem a velocitate nomen accepit, quia Evangelium [Col. 0163D] quidem veloci cursu totum subito mundum replevit. At vero Euphrates fertilitas dicitur, quoniam Evangelii doctrina cunctis bonis S. Ecclesiam fertilem reddit, et abundare facit.

»Tulit ergo Dominus hommem, et posuit eum in paradiso voluptatis, ut operaretur, et custodiret [Col. 0164A] illum, praecepitque ei dicens: Ex omni ligno paradisi comede, de ligno autem scientiae boni et mali ne comedas; in quocunque enim die comederis ex eo, morte morieris [(96) 1Kb] .« Extra paradisum factus in paradiso ponitur homo. Et quia otiositas inimica est animae, ne otiose vivat, operari jubetur. Audiant haec, qui sacra, et religiosa loca inhabitant, et quantum diaboli insidias eos cavere oporteat, intelligant; dum non extra paradisum, sed in paradiso hominem tentatum et victum cognoscunt. Omnia paradisi ligna ad vescendum homini dantur, solum vero lignum scientiae boni et mali ei interdicitur; ut nos intelligamus, eis solis nos uti debere, quae Dominus fieri praecepit, ab iis vero abstinere, quae ne fiant, interdicit. »Diliges, inquit, Dominum Deum [Col. 0164B] tuum; et proximum tuum sicut te ipsum; honora patrem et matrem (Matth. XXII, 27).« Haec sunt poma, hi sunt fructus quos nos comedere praecipit. »Non occides, non moechaberis,« etc. Hi sunt, a quibus abstinere jubet. Quocunque ergo die comederis ex eo, morte morieris [(97) 1Kb] . Et Adam quidem 10 mox ut comedit, mortuus est; non quod de hac vita confestim exiret; sed ut quandoque exiret, in se suscepit, qui si non peccasset, nullatenus unquam mori potuisset. Nos quoque talia agentes morimur, quia a vita, quae Christus est, peccando separamur. Est autem mors vitae amissio.

»Dixitque Deus: Non est bonum hominem esse solum, sed faciamus ei adjutorium simile sibi [(98) 1Kb] . [Col. 0164C] Formatis ergo Dominus Deus de humo cunctis animantibus terrae, et universis volatilibus coeli, adduxit ea ad Adam, ut videret quid vocaret ea. Omne enim quod vocavit Adam animae viventis, ipsum est nomen ejus: appellavitque Adam nominibus suis cuncta animantia terrae, et universa volatilia coeli et omnes bestias terrae.« Dic, Adam, quibus in scholis ista didiceris? Quis te docuit, ut tam competentia nomina rebus imponeres? Non enim, ut quidam delirant, caecus et insipiens factus es, neque tibi peccatum oculos aperuit; sed perfectus homo sapiensque creatus [(99) 1Kb] , tuae nostraeque perfectioni multa superbiendo derogasti. Et bene quidem ab eo nomina suscipiunt, cui obedire et servire debebant.

[Col. 0164D] »Adae vero non inveniebatur adjutorium simile sibi [(100) 1Kb] . Immisit ergo Dominus Deus soporem in Adam, cumque obdormisset, tulit unam de costis suis, et replevit carnem pro ea: [(101) 1Kb] et aedificavit costam quam tulerat de Adam in mulierem, et adduxit eam ad Adam. Dixitque Adam: Hoc nunc [Col. 0165A] os de ossibus meis, et caro de carne mea: haec vocabitur virago, [(102) 1Kb] quia de viro assumpta est. Quam ob rem relinquet homo patrem et matrem, et adhaerebit uxori suae, et erunt duo in carne una [(103) 1Kb] . Erant autem uterque nudi, Adam scilicet et uxor ejus, et non erubescebant« Adam enim ad Dei similitudinem, et imaginem factus nihil in creaturis simile habebat. Facta est ergo mulier, quae et in filiorum propagatione, et in aliis necessitatibus eum adjuvaret. Sed, ut major inter eos dilectio foret, non aliunde, [(104) 1Kb] sed de viri costa facta est mulier; unde fit, ut naturali quodam amore, viri insectantes costam suam, mulieri adhaerere cupiant, quasi carni suae, cujus amoris appetitum, qui divinitus adjuti in se vincere possunt, quasi qui propriam [Col. 0165B] naturam dimicando vicerint, merito caeteris hominibus praeferuntur. Subtracta quoque costa, locus ejus non osse, sed carne repletur, ut ex eo etiam nos infirmiores, et molliores esse sciamus. Sed quis neget, Adam non tantum sapientiae, sed et prophetiae spiritu repletum fuisse; cum statim, visa muliere, dixit: »Hoc nunc os ex ossibus meis, et caro de carne mea?« Quamvis enim, eo dormiente, facta sit mulier; tamen non somniante, sed Deo revelante, et os suum, et carnem in ea recognovit; unde et subditur: »Haec vocabitur virago, quia de viro assumpta est.« Secundum hoc enim, quod de viri costa facta est mulier, non magis cum uxore quam cum omni muliere una [(105) 1Kb] caro est omnis homo. Sunt autem duo in carne una, quadam naturali [Col. 0165C] delectationis commistione, unitatisque amore. Hunc autem locum in epistolis suis Apostolus exponens, ait: »Sacramentum hoc magnum est: ego autem in Christo, et in Ecclesia hoc intelligo (Ephes. V, 12).« Quodam namque modo Patrem Christus reliquit, dum semetipsum exinanivit, formam servi accipiens. Unde ipse ait: »Exivi a Patre, et veni in mundum (Joan. XVI, 28).« Reliquit autem et matrem, Synagogam videlicet, quae secundum humanitatem, sicut aliorum Judaeorum, ejus mater exstitit. Adhaesit vero uxori suae, quia, ut Apostolus ait: »Gloriosam sibi Ecclesiam desponsavit, non habentem maculam neque rugam (Ephes. V, 27).« Sunt autem duo in carne una, quia caput Ecclesiae Christus [Col. 0165D] est. Sequamur igitur et nos Apostolum, et ea quae diximus allegorice exponamus. »Immisit, inquit, soporem in Adam;« Adam namque Christum significat. Unde Apostolus: »Primus homo de terra terrenus, secundus homo de coelo coelestis; sicut portavimus [Col. 0166A] imaginem terreni, portemus et imaginem coelestis (I Cor. XV, 47).« Dormitio Adae mortem Christi praetendebat. Sicut enim, dormiente Adam, una costa subtracta, facta est Ecclesia; ita Christo mortis somno in cruce dormiente, de latere ejus sanguis exivit, qui et redemit et fabricavit Ecclesiam [(106) 1Kb] . Sequitur: »Erant autem nudi, et non crubescebant.« Ut quid erubescerent qui nihil verecundiae in se cognoverunt, in quibus nulla titillatio carnis erat, in quibus nullum membrum contra eorum voluntatem se movebat? Non magis in ipsis verendis, quam in oculis, vel manibus contemplando movebantur [(107) 1Kb] . Sequitur:



11 CAPUT III.

»Sed et serpens erat callidior cunctis animantibus [Col. 0166B] terrae, quae fecerat Dominus Deus; qui dixit ad mulierem: Cur praecepit vobis Deus, ut non comederetis de omni ligno paradisi? Cui dixit mulier: De fructu lignorum, quae sunt in paradiso, vescimur: de fructu vero ligni, quod est in medio paradisi, praecepit nobis Deus, ne comederemus, et ne tangeremus illud, ne forte moriamur.« Potest autem intelligi, quod serpens non solum diabolica inspiratione, qui in eo habitabat, verum etiam in propria natura, Deo largiente, hoc habuerit, ut prae cunctis animantibus callidior esset. Malignus autem Spiritus, quia invisibilis est, nisi per aliquam formam, mulieri se ostendere non potuit. Si enim, ut ait Apostolus, »transfigurat se ipse Satanas in angelum lucis (II Cor. XLI, 13),« facile [Col. 0166C] ei fuit ut in serpentem se transformaret [(108) 1Kb] . Et quidem poterat ibi mulier fraudem esse cognoscere; cum contra naturam serpentem loqui audiebat, nisi quia et Dei creaturas bonas omnes esse sciebat, et nihil mali usquam in aliquo suspicabatur; neque enim audierat ab aliquo aliquem fuisse deceptum. Quid igitur mali suspicari potuit; praesentim cum non serpens, qui videbatur, sed ipse diabolus ei in serpente tam callide loqueretur? Quasi enim nescius eam interrogat, et cur de omni ligno paradisi Deus praeceperit, ut non comederent, sciscitatur. Volebat enim scire, an Dei praecepti memores essent, ut dum scientes, volentesque peccarent, majorem Dei indignationem incurrerent. Sed quid ei mulier respondit? [Col. 0166D] »De fructu, inquit, lignorum paradisi vescimur: de fructu vero ligni, quod est in medio paradisi, non comedimus, ne moriamur.« Bene, inquam, dicis, mulier: in hoc permane, fidem tene, scis quale est lignum, scis tibi interdictum, et scis peccatum, et [Col. 0167A] poenam peccati; nulla, si tetigeris, excusatio esse poterit, si qua autem erit, inutilis erit. Sequitur:

»Dixit autem serpens ad mulierem. Nequaquam morte moriemini, scit enim Deus, quod in quocumque die comederitis ex eo, aperientur oculi vestri: et eritis sicut dii [(109) 1Kb] , scientes bonum et malum. Vidit ergo mulier, quod bonum esset lignum ad vescendum, et pulchrum oculis, aspectuque delectabile, et tulit de fructu ejus, et comedit, deditque viro suo, qui comedit, et aperti sunt oculi amborum [(110) 1Kb] .« Non moriemini, inquit serpens, si comederitis, sed mentis oculis apertis, ipsa quoque invisibilia videbitis, »et eritis sicut dii;« sicut angeli in coelo, quia non videtis, [Col. 0167B] quanto vobis praestantiores sint, ignoratis. »Eritis, inquit, sicut dii;« sed in quo? »scientes bonum, et malum.« Scire enim, non ad corporis, sed a mentis oculos pertinet; neque enim cum oculos aperimus, sapientiores sumus; alioquin stolidi, et mente capti caeci essent. Sed nunquid angeli sciebant bonum, et malum, et primi homines adhuc ignorabant, quid esset bonum, et quid malum? Si enim hoc ignorabant, stulti erant: quod si tales erant, ad imaginem, et similitudinem Dei facti non erant: in hoc enim praecipue Dei similitudinem habere dicuntur, quia rationabiles sunt: est enim rationalitas boni malique discretio; qui ergo rationabiles erant, bonum et malum sciebant; in hoc ergo ab angelis non differebant. Et quidem in hoc quoque loco callida diaboli [Col. 0167C] persuasio manifestatur; nam quia arbor illa, quae scientia boni, et mali vocata, ipsoque nomine, ne forte ad se accedere praesumerent, eos terrere poterat, male ipsum nomen interpretatus est: »Eritis, inquit, sicut dii, scientes bonum et malum.« Quod tale est, ac si diceret: Scientes omnia; quidquid utile vel inutile, quidquid prosperum, vel adversum, quidquid prodesse, vel nocere vobis possit, omnia scietis [(111) 1Kb] . Mentitur autem diabolus, quia non ideo arbor illa scientiae boni, et mali vocata est, quod omnia haec praestare debuisset, sed bonum et malum pro justo ponitur et injusto. Sed quid tu, o infelix mulier, facies? cui credes, Deo an diabolo? Dicit enim Deus: »In quocunque die comederitis ex eo, morte moriemini.« Dicit diabolus: »nequaquam [Col. 0167D] moriemini.« Sed ille quidem verax; hic autem a principio mendax. Huic tamen, malo quidem tuo, et nostro credidisti. Vidisti arborem atque ex ea et gustu, et visu delectata comedisti, dedisti viro tuo, decepta es, et decepisti; comedit et ipse, et sunt aperti oculi amborum. Nunquid ergo et tui oculi, o Adam, aperti non erant? Quomodo ergo videns mulierem dixisti: »Haec nunc os ex ossibus meis, et [Col. 0168A] caro de carne mea?« Quales ergo oculi vobis aperti sunt? Utique oculi mentis? Tunc enim primum intellexistis, quantum bonum amiseratis, et quantum malum incurrebatis.

»Cumque cognovissent se esse nudos, consuerunt folia ficus, et fecerunt sibi peripzomata. Et cum audissent vocem Domini Dei [(112) 1Kb] deambulantis in paradiso ad auram post meridiem, abscondit se Adam, et uxor ejus a facie Domini Dei in medio paradisi.« Prius 12 namque nudi erant, et non erubescebant; postquam autem peccaverunt, quemdam concupiscentiae motum in membris suis cognoverunt, quem in alterutrum videre erubuerunt. Et prius quidem etsi nudi essent, nuditatem tamen in se non cognoscebant, quoniam ipsa eorum nitidissima caro [Col. 0168B] ante peccatum quidem, omni veste ad intuendum delectabilior erat. Sed quare ficus folia consuentes succinctorium sibi fecerunt? An fortasse, quia prima occurrerant; sive etiam quia caeteris quae tunc aderant, ampliora erant. Feruntur enim ficus folia in Orientis partibus esse, quae clipei latitudinem excedant. Habent autem in se ficus folia quamdam asperitatem naturalis pruritus; unde ipsas corporis partes, quae eis operiebantur, quodam fervore concupiscentiae semper vexari, et inquietari significant. Sequitur:

»Et cum audissent vocem Domini Dei deambulantis in paradiso, abscondit se Adam, et uxor ejus.« Quam vocem Domini? Fortasse minantis, et quia peccaverunt, errorem significantis; sive [Col. 0168C] etiam quia nudi erant, ei apparere erubescebant. Sed quare ad auram deambulasse dicitur? Qui enim auram quaerit, aestuationis calorem se passum esse demonstrat. Unde datur intelligi, quia primi hominis peccatum in fervorem, et iram Dominum commoverat; non quod istae passiones in Deo sint, sed quia ejus voluntas nisi humanis affectionibus significari non potest. Quod autem hora erat post meridiem, eorum mortem, et occasum significabat; propinquabant enim morti, quia de laetitia ad moerorem properabant. Hoc autem quasi haereditarium nobis reliquerunt, ut peccantes nos abscondamus, et impia quadam excusatione nostra facinora occultare semper nitamur. Sequitur:

»Vocavitque Dominus Deus Adam, et dixit ei: [Col. 0168D] Adam, ubi es?« O piissimum Dominum, qui non vult mortem peccatoris, sed vitam: semper enim ad poenitentiam vocat errantes. Quid enim ait? »Adam, ubi es?« non ignorando locum, sed ejus compatiendo ruinae loquitur, ac si dicat: »Adam, ubi es?« in quanta miseria es, de quanta gloria in quantum barathrum demersus es? Qui ait: »Vocem tuam audivi in paradiso, et timui, eo quod nudus essem, [Col. 0169A] et abscondi me [(112*) 1Kb] .« Audivi, inquit, vocem tuam, sensi iram, et indignationem tuam, et timui. Quare hoc? Eo quod nudus essem, quod ad flagella paratus essem, quia illam justitiae vestem amiseram, qua cum indutus essem, neque timebam, neque erubescebam. Ideoque abscondi me. Sed quo fugiam a facie tua? »Si enim ascendero in coelum, tu illic es, si descendero in infernum, ades (Ps. CXXXVIII, 8).« Cui dixit:

»Quis enim indicavit tibi quod nudus esses, nisi « quod ex ligno, de quo tibi praeceperam ne comederes, »comedisti?« Ac si ille dicat: Si lignum vetitum non comedisses, nunquam in membris tuis verecundiae nuditatem cognovisses; sed quia comedisti, jam nunc vides aliam legem in membris tuis repugnantem legi mentis tuae (Rom. VII, 23); ideo [Col. 0169B] te abscondisti, ideo erubuisti. Dixitque Adam:

»Mulier quam dedisti mihi sociam, dedit mihi de ligno, et comedi;« ac si patenter dicat: Verum est, Domine, negare non possum: sed quod ego comedi, hoc mulier fecit. Sed quae mulier? quam tu in sociam dedisti. O infelix homo in tanta sapientia creatus, quomodo tam cito sensum amisisti? Peccatum tuum non tibi, sed Deo imputas, ut quia tibi mulierem sociam dederat, ipse tui lapsus principalis causa exstiterit? »Dixitque deinde ad mulierem: Quare hoc fecisti? Quae ait: Serpens decepit me, et comedi.« Uterque comedit, neuter indulgentiam petit, sed excusant peccatum, ideoque non veniam, sed maledictionis poenam incurrunt. Hoc enim ide timebat, qui dicebat: »Non declines cor meum [Col. 0169C] in verbum malum ad excusandas excusationes in peccatis (Psal. CXL, 4).

»Et ait Dominus ad serpentem: Quia hoc fecisti, [(113) 1Kb] maledictus eris inter omnia animantia et bestias terrae: super pectus tuum gradieris, et terram comedes cunctis diebus vitae tuae. Inimicitias ponam inter te, et mulierem, et semen tuum, et semen illius, ipsa conteret caput tuum, et tu insidiaberis calcaneo ejus.« Non solum enim malignus spiritus, qui per serpentem significatur, verum etiam ipse serpens prae cunctis terrae animantibus ab omnibus maledicitur, et odio habetur. Graditur autem super pectus suum hostis antiquus, qui omne suum consilium, et sapientiam, quae utique in [Col. 0169D] peccatore continetur, conculcat, et dissipat, eosque, quorum pectora possidet, non derelinquit; sed in eis superbe regnat, graditur, et dominatur. Terram vero comedit cunctis diebus, quia peccatores, quos decipit, aeternis suppliciis insatiabiliter cruciat. Sunt autem inimicitiae in ter diabolum et Ecclesiam [(114) 1Kb] , quae quidem per mulierem significatur, et inter semen et filios utriusque, quia diversa sentientes, [Col. 0170A] diversa cupientes, diversa sectantes, nunquam pacem et concordiam inter se habere possunt. Conterit autem Ecclesia ipsius caput, quoniam ejus callidae machinationis principium praecavens, statim in ipso exordio ejus consilium, ingenium, versutias dissipat. Ipse vero insidiatur calcaneo ejus, quia nisi recte incedat, et in boni operis itinere firmiter gradiatur, mox eam invadit, et quasi 13 titubantem supplantare et dejicere nititur.

»Mulieri quoque dixit: Multiplicabo aerumnas tuas, et conceptus tuos, in dolore paries filios, et sub viri potestate eris, et ipse dominabitur tui.« Haec autem juxta litteram intellecta, expositione non indigent. Ecclesiae vero aerumnas multiplicatas fuisse cognosces, si sanctorum carceres, vincula, et [Col. 0170B] flagella, aliosque diversos cruciatus recorderis. Quod vero conceptus ejus sint multiplicati, propheta testatur, dicens: »Laetare, sterilis; erumpe et clama, quae non parturis, quia multi filii desertae, magis quam ejus quae habet virum (Gal. IV, 27).« Parit autem in dolore, sicut ipse Dominus ait: »Mulier cum parit tristitiam habet. (Joan. XVI, 21)« Est autem sub viri potestate, quia nemo nisi Christus ei dominatur.

[(115) 1Kb] »Adae vero dixit: Quia audisti vocem uxoris tuae plus quam meam, et de ligno [(116) 1Kb] , de quo praeceperam tibi ne comederes, comedisti, maledicta erit terra in opere tuo. In laboribus comedes ex ea cunctis diebus vitae tuae; spinas et tribulos germinabit tibi, et comedes herbas terrae. In sudore vultus tui vesceris pane tuo; donec revertaris in [Col. 0170C] terram de qua assumptus es, quia pulvis es, et in pulverem reverteris.« Nulla, inquit, tibi proderit excusatio; sed quia praecepta mea contemnendo, mulieri obedisti, maledicta erit terra in opere tuo, sed non in meo [(117) 1Kb] . Cum enim male agis, opus tuum est; cum vero bene, non tuum, sed meum: ergo non in meo, sed in tuo maledicitur terra, id est caro tua; de ligno vetito comedisti, opus tuum est. In hoc autem opere, quid benedictionis terra amiserit, quis ignorat? Cum manifestum sit quod ea sua sponte omnibus omnia necessaria subministraret, si hoc opus primi homines non egissent. Unde et subditur: »In laboribus comedes ex ea cunctis diebus vitae tuae.« Si enim non peccasses, omnibus bonis [Col. 0170D] sine labore abundasses; sed quia peccasti, ipsius quoque laboris debitum non dabit, sed »spinas et tribulos germinabit tibi, et comedes herbas terrae,« quoniam paradisi deliciis male usus es. »In sudore vultus tui vesceris pane tuo;« quoniam superbiendo quietem despexisti, »donec revertaris in terram, de qua sumptus es,« quia non, ut putabas, deus eris, sed »pulvis es, et in pulverem reverteris.«

[Col. 0171A] »Et vocavit Adam nomen uxoris suae Evam, eo quod mater esset multorum viventium.« Non enim cunctorum viventium, sed solummodo mater hominum est Eva: sed quia solae animae hominum mori non possunt, merito inter caetera terrae animantia, soli homines viventes dicuntur.

»Fecit quoque Deus Adae et uxori suae tunicas pelliceas, et induit eos.« In hoc enim eos mortales esse monstrabat, quia mortuorum pellibus eos vestiebat. Ergo quasi damnaticii in ipso suo indumento, cui maledictioni subjacuerunt, ostendebant, dum suae damnationis signa quasi pro vituperio ferebant. Unde et subditur:

»Ecce Adam quasi unus ex nobis factus est, sciens bonum et malum.« Hoc autem ironice intelligitur, [Col. 0171B] et tale est, ac si diceret: Ecce quoque sua dignitate imminutus est homo, dum superbiendo plus voluit esse quam homo.

»Videte ergo, ne forte mittat manum suam, et sumat etiam de ligno vitae, et vivat in aeternum.« Sicut enim de ligno scientiae boni et mali gustando mortis se legibus subdidit; ita etiam de ligno vitae sumere potuisset, recuperata, quam nuper amiserat, immortalitate, viveret in aeternum [(118) 1Kb] . Ideoque factum est quod subditur:

»Et emisit eum Dominus de paradiso voluptatis, ut operaretur terram, de qua sumptus est. Ejecitque Adam, et collocavit ante paradisum voluptatis Cherubim, et flammeum gladium atque versatilem ad custodiendam viam ligni vitae.« [Col. 0171C] Cherubim namque scientiae plenitudo interpretatur. Significat autem apostolos, Ecclesiaeque doctores, in quibus sapientiae et scientiae thesauri reconditi sunt. Cum autem propter peccatum suum aliquis de paradiso, id est de S. Ecclesia, ejicitur, ne ad lignum vitae, id est ad Christi carnem partecipandam, accedere praesumat, ab iis interdicitur. Est autem iste gladius lucens, et flammeus, splendidus, et sine rubigine, quo quis percussus fuerit, aut illuminatur, aut exuritur. Unde Apostolus, »Aliis, inquit, sumus odor vitae ad vitam, aliis odor mortis ad mortem (II Cor. II, 16).« Est autem et versatilis, facilisque, et velox ad feriendum, undique circa se delinquentes percutit, pauperes pariter condemnat et divites.



CAPUT IV.
[Col. 0171D]

»Adam vero cognovit Evam uxorem suam, et concepit, et peperit Cain, dicens: Possedi hominem per Deum.« Ego, inquit Eva, propter transgressionem sub viri potestate constituta sum, jam nunc per filiorum generationem hominem habeo in possessionem. Unde datur intelligi, quia utrique parenti pari modo subjici et obedire debemus.

»Rursumque peperit fratrem ejus Abel. Fuit Abel pastor ovium, et Cain agricola.« Cain, qui possessio interpretatur, ad 14 colendum, et possidendum [Col. 0172A] terram suscepit. Abel vero, qui dicitur luctus, oves pascebat, Christum significans, cujus oves nos sumus, quem Judaei secundum carnem fratres ejus, impia semperque lugenda morte occiderunt.

»Factum est autem post multos dies ut Cain offerret de fructibus terrae munera Domino: Abel quoque obtulit de primogenitis gregis sui, et de adipibus eorum, et respexit Dominus ad Abel, et ad munera ejus: ad Cain vero, et ad munera ejus non respexit.« Dominus enim non tantum ad munera, quae ei offeruntur, quantum ad offerentium desiderium mentemque respicit. Unde hic quoque ad offerentes prius, quo videlicet animo offerrent, quam ad eorum munera respexisse dicitur. Sed unde Cain, quod ad ejus munera Deus non respexit, [Col. 0172B] cognoscere potuit, nisi quia fratris sacrificium ab igne coelitus veniente consumptum vidit, suum autem non vidit? Id ipsum autem de Abrahae, Manue, et Eliae sacrificio legitur. In hoc enim viri sancti sua sacrificia Deo placuisse putabant, quando igne coelitus misso ea consumi videbant.

»Iratus est Cain vehementer, et concidit vultus ejus.« Irascitur enim Cain non tantum quod sua munera spernuntur, quantum quod fratris dona recipiuntur. Quod quidem invidiae zelo contigisse non dubium est. Magnum igitur malum invidia, quae primi homicidii causa exstiterit.

»Dixitque Dominus ad eum: Quare iratus es, et cur concidit facies tua? nonne si bene egeris, [Col. 0172C] recipies? sin autem male, statim in foribus peccatum aderit: sed sub te erit appetitus ejus, et tu dominaberis illius.« Ac si dicat: Noli irasci, vel contristari, noli invidiae facibus succendi, nihil adversum te Abel commisit; tu quoque bene age, ut bona recipias. Si enim male egeris, vel si leviter male agere cogitaveris, praesto est diabolus, ante januam stat princeps peccati, qui tui cordis domicilium ingressus, tuam malam voluntatem ad effectum usque perducat. Sub te tamen erit appetitus ejus, te assentiente veniet, te resistente recedet. Si ergo resistas, omni ejus appetitus, et desiderium frustra fiet. Quod si consenseris, non tu illius, sed ipse dominabitur tui. »Qui enim facit peccatum, servus est peccati (I Joan. III, 41).«

[Col. 0172D] »Dixitque Cain ad fratrem suum: Egrediamur foras. Cumque essent in agro, consurrexit Cain adversus Abel fratrem suum, et interfecit eum.« Cain namque Judaeorum populum; Abel vero Christum significat, qui tunc nimirum foras egrediebantur, quando Judaei ad crucifigendum extra civitatem Christum trahebant.

»Et ait Dominus ad Cain: Ubi est frater tuus? Qui respondit: Nescio, nunquid custos fratris mei ego sum? Dixitque ad eum: Quid fecisti? Vox sanguinis fratris tui clamat ad me de terra. Nunc [Col. 0173A] ergo maledictus eris super terram, quae aperuit os suum, et suscepit sanguinem fratris tui de manu tua. Cum operatus fueris eam, non dabit tibi fructus suos, sed spinas, et tribulos germinabit tibi: vagus, et profugus eris super terram.« Interrogatus Cain de Abel ubi sit, se nescire respondit; quoniam et Judaei interrogati de Christo, quis sit, et ubi sit, sive timore, sive ignorantia, se nescire dicunt. Unde et in Evangelio interrogantes dicebant: »Si tu es Christus, dic nobis palam (Joan. X, 24).« Et alibi: »Hunc autem quis sit, nescimus (Joan. IX, 29).« Quibus ipse: »Et me scitis, et unde sim scitis (Joan. VII, 28).« Sed quid tunc sanguinem Abel clamasse putamus? Nisi quod sanctorum animae clamare dicuntur, videlicet: »Vindica sanguinem nostrum, [Col. 0173B] Deus noster (Apoc. VI, 10).« At vero Christus Dominus noster compatienter ait: »Pater, ignosce illis, quia nesciunt quid faciunt (Luc. XXIII, 34).« Unde sanguinem Christi melius clamare, quam sanguinem Abel, Apostolus testatur (Hebr. XII, 24). Clamat autem etiam nunc sanguis Christi de terra, quia ejus passionis digna memoria fit quotidie in Ecclesia. Haec est enim illa terra, quae os suum aperiens Christi sanguinem quotidie sitibunda bibit, quem [(119) 1Kb] impius Judaeorum populus fundere non timuit; ideoque in omni terra maledicitur, et apud omnes opprobrio et derisioni habetur. Vagus et profugus est super terram, quia ubique dispersus, nunquam suae dominationis possidet locum.

[Col. 0173C] »Dixit Cain ad Dominum: Major est iniquitas mea, quam ut veniam merear. Ecce me ejicis hodie a facie terrae, et a facie tua abscondar, et ero vagus, et profugus in terra; omnis, qui invenerit me, occidet me.« Haec verba desperatione plena sunt. Major est iniquitas mea, quam satisfacere, vel poenitere valeam, ut a te indulgentiam et veniam merear, A terra viventium ejiciar, a facie tua abscondar, te ulterius videre non merebor. Insuper et in hac terra peregrinationis vagus ubique et profugus ero, et non solum coelestia, verum etiam nec terrena sine timore et tristitia potero possidere. Haec quoque Judaeis conveniunt, qui ab haereditate expulsi, ubique vagi et profugi, quia se divina facie illustrari [Col. 0173D] non sentiunt, ab omnibus occidi pertimescunt. Quod jam forte eis accidisset, nisi is, quem occiderunt, Christus Dominus noster pro eis oraret, dicens: »Ne occidas eos, nequando obliviscantur populi mei (Psal. LVIII, 12).«

»Dixitque ei Dominus: Nequaquam ita fiet; sed omnis qui occiderit Cain septuplum punietur.« Alia translatio habet: Septem vindictas persolvet, [Col. 0174A] quod quidem planius intelligitur. Hoc autem tale est, ac si diceret: Nequaquam ita fiet, ut tu vis: 15 non morieris modo, neque omnis, qui te invenerit, occidet te, in longum servaberis, ad septimam generationem pervenies; qui te occiderit, septem in te vindictas persolvet, id est [(120) 1Kb] de plena et integra tribulatione te liberabit. Septenarius namque numerus perfectionem designat. Hoc ergo septenario dum longe Cain pro fratricidio poenitentiam ageret. tandem, ut fertur, septima generatione a Lamech interemptus est. Sic ergo septem vindictas Lamech in eo persolvit, dum, morte intercedente, ab omnibus angustiis eum liberavit, quas usque ad id tempus per septem jam generationes passus fuerat. Si vero dicatur, »septuplum punietur,« quod quidem nostra [Col. 0174B] translatio habet, intelligendum est quod plus Lamech quam Cain peccaverit, ideoque majori poena dignus habeatur; sciebat enim Lamech jam Cain propter homicidium fuisse damnatum; Cain vero nullum ante se pro tali causa damnatum audierat; hunc ergo vel poena Cain corrigere potuit, Cain vero nullum, quo instrueretur, exemplum praecessit; et sicut in Evangelio dicitur: »Servus sciens voluntatem domini sui, et non faciens digna, plagis vapulabit multis; nesciens vero, et non faciens, vapulabit paucis (Luc. XII, 47).« Nihil autem aliud est septuplum punietur, nisi omnino abundanter, et valde punietur.

»Posuitque Dominus signum in Cain, ut non eum [Col. 0174C] interficeret omnis qui invenisset eum.« Hoc autem signum membrorum tremor fuisse dicitur, quia quasi insaniens, et melancholico similis, ad miseriam sui homines provocabat [(121) 1Kb] . Quis enim occidere vellet, qui ipsa morte deteriora pati videbatur. Judaeis quoque circumcisionis signum a Domino datum est, quo a cunctis gentibus discernuntur, et qui cunctis gentibus subditi sunt, semperque timori et despectui dediti, nemo est qui occidere eos velit.

»Egressusque Cain a facie Domini habitavit in terra profugus ad orientalem plagam Edem.« A facie namque Domini egreditur, qui ejus misericordiae respectum non meretur [(122) 1Kb] . Quod bene Judaeis quidem convenit, qui Christum Dominum fugientes, [Col. 0174D] vagi et profugi mundum inhabitant, et quia voluptati dediti, non occasus, sed ortus, id est non mortis perpetuae, sed vitae praesentis memores sunt; merito ad orientalem plagam Edem habitare dicuntur. Edem namque voluptas, sive delicia interpretatur. Ea vero in quibus vel historia sola narratur, vel non multum ad rem pertinere videntur, ut allegorice exponamus, huic operi non miscere [(123) 1Kb] disposuimus, [Col. 0175A] quatenus et volumen brevius fiat, et in magis necessariis diutius immoremur.

»Audite vocem meam, uxores Lamech, auscultate [(124) 1Kb] sermones meos, quoniam occidi virum in vulnus meum, et adolescentulum in livorem meum, [(125) 1Kb] septies ultio dabitur de Cain, de Lamech vero septuagies septies.« Lamech primus bigamus duas habuit uxores, quibus quantem scelus [(125*) 1Kb] fecerat manifestat. Narrant Hebraei quod cum aliquando Cain suo more solivagus inter fruteta per silvam incederet, Lamech sagittandi peritum ad sonitum sagittam direxisse; qui cum se feram aliquam occidisse putaret, invenit Cain suo vulnere interfectum, quo dolore commotus etiam adolescentulum quemdam, qui secum erat, interemit, sive ut causa [Col. 0175B] occultaretur; sive etiam, quia ejus hortatu res acta fuerat; et hoc esse quod dicitur, »quia occidi virum in vulnus meum,« id est Cain, »et adolescentulum in livore,« id est in ira et indignatione mea. Sed sive hoc, sive alio modo interfecerit, manifestum quidem est quod Cain Lamech interfecerit. Quod vero sequitur: »septies ultio dabitur de Cain, de Lamech vero septuagies septies,« prophetae judicantis sententia est. Et fortasse id ipsum est septuplum, quod est septuagies, quoniam uterque numerus perfectionem significat. Si vero majorem poenam de Lamech, quam de Cain sumptam, vel sumendam esse intelligamus, ideo fieri arbitramur, quia saltem exemplo damnationis Cain Lamech deterreri debuit, ne homicidium perpetraret. Audierat enim jam Cain propter fratricidium [Col. 0175C] Dei indignationem et iram incurrisse; audierat fortasse et eum divinitus fuisse signatum, ne quilibet contra Dei praeceptum eum occidere praesumeret. Multum ergo peccavit, quem nec signum impositum, nec exemplum damnationis, nec vox Dei minantis et contradicentis ab homicidio compescere potuit.



CAPUT V.

»Hic est liber generationis Adam in die: qua creavit Deus hominem, ad similitudinem fecit illum: masculum et feminam creavit eos, et benedixit illis, vocavitque nomen eorum Adam in die qua creati sunt.« Hic, inquit, est liber generationis Adam, in quo 16 qualiter sit generatus et creatus plenissime continetur. Et ne senior Adam fortasse quam Eva esse putetur, una die creatos esse dicit; [Col. 0175D] siquidem in uno creati sunt ambo, atque uno nomine vocati, scilicet Adam. Simul enim cum Adam facta est Eva, non persona, sed materia; personae nempe duae sunt, materia vero una. Denique prima costa, de qua mulier facta est simul cum Adam, et in Adam creata est, et quia illa costa pars erat [Col. 0176A] Adam, totus autem homo ille vocatus est Adam, merito et illa costa, imo mulier in costa vocata est Adam. Hoc est enim quod ait: »vocavitque nomen eorum Adam.« Quod autem dicitur, quia Enoch coepit iuvocare nomen Domini, est intelligendum quod post mortem Abel iste dignius Deum invocaverit, eique servierit. De Mathusalem vero libri scriptorum vitio corrupti tantum errorem genuerunt, ut multi eum post diluvium vixisse contenderint, cum manifestum sit solummodo quinque animas in arca fuisse salvatas. Illius igitur difficillimae quaestionis haec facillime erit solutio, ut in ejus annorum numero libros dicamus esse corruptos [(126) 1Kb] .



CAPUT VI.

»Noe vero, cum quingentorum esset annorum, [Col. 0176B] genuit Sem, Cham et Japhet. Cumque coepissent homines multiplicari super terram, et filios procreassent, videntes filii Dei filias hominum, quod essent pulchrae, elegerunt sibi uxores ex omnibus, quas elegerant.« Hoc autem in loco periculose quidam errantes, vel angelos, vel daemones filios Dei putaverunt, qui mulierum specie delectati ad terram descenderent, et quod dictu quoque nefas est, cum eis concumberent, unde et quoddam daemoniorum genus incubos vocari dicunt. Nos autem filios Dei, filios Seth intelligimus, quorum primus est Enoch, de quo scriptum est, quia coepit invocare nomen Domini [(126*) 1Kb] . Sunt filii Dei, qui Dei faciunt voluntatem; hominum vero filiae illae intelliguntur, quae de Cain stirpe ortae sunt. Ecce iterum mulieres [Col. 0176C] fiunt viris causa ruinae: Qui enim Deo debuerant gignere filios, mulierum pulchritudine illecti, gigantes generant mundo. Talem igitur tantamque superbam generant prolem, quotiescunque filiabus hominum, id est haereticae et philosophicae pravitati, conjunguntur filii Dei.

»Dixitque Deus: Non permanebit spiritus meus in homine in aeternum, quia caro est, eruntque dies ejus [(127) 1Kb] centum viginti anni.« Si enim hoc loco spiritus ille intelligatur, de quo scriptum est, quia »inspiravit in faciem ejus spiraculum vitae (Gen. II, 8);« divina est utique comminatio, ut homo, qui animae vivificanti, et nunquam morienti obtemperare noluit, carne caduca, et transitoria moriatur, [Col. 0176D] quae semper adversus spiritum concupiscit. Sunt autem qui hoc ita intelligunt, ac si diceret: Non permanebit spiritus irae, et indignationis meae in homine in aeternum, id est, modo de homine ulciscar, et non ulciscar in aeternum. Quare hoc? quia caro est, quia mutabilis est, quia fragilis materiae est; miserebor ergo illius, sicut dignum est, eruntque dies [Col. 0177A] ejus centum viginti anni. Non quod postea plus non vixerit homo, sed quia usque ad diluvium tot dies ad poenitentiam concessit homini, in quibus si digne poenituisset, diluvium factum non esset. Quoniam autem in sua malitia homines perstiterunt, viginti annis de numero detruncatis, centum vero peractis, factum est diluvium. Sciebat enim Deus (quem nihil unquam latere potest) quoniam illi, qui per centum annos inconvertibiles exstiterant; etiam si reliquis viginti annis vixissent, nihilominus tamen in sua malitia permansissent. Merito igitur non veniunt ad numerum, qui nihil perficiunt in numero. »Gigantes autem erant super terram illis diebus. Postquam enim ingressi sunt filii Dei ad filias hominum, illaeque genuerunt;« subauditur, hoc genus hominum [Col. 0177B] natum est. Omne enim animal rationale et morale »utriusque sexus, cujuscunque naturae, sive membrorum numero, sive corporis quantitate aut crescit, aut minuitur: homo enim non ex alia quam ex Adam stirpe descendens; »et isti« quidem »sunt potentes a saeculo viri famosi [(127*) 1Kb] .«

»Videns autem Deus quod multa malitia hominum esset in terra, et cuncta cogitatio cordis intenta esset ad malum omni tempore, et praecavens in futurum, poenituit eum quod hominem fecisset in terra, et tactus dolore cordis intrinsecus: Delebo, inquit, hominem, quem creavi, a facie terrae; ab homine usque ad animantia, reptili usque ad volucres coeli: poenitet enim me fecisse eos.« Videns, inquit, Deus hominem, quem ad suam [Col. 0177C] imaginem et similitudinem fecerat, et pro quo caetera mundi animantia, et quaeque huic vitae 17 necessaria creaverat, totum ad malum esse conversum, sese de hominis creatione (et si poenitere nequeat) poenitere dicit. Deus enim non poenitere, nec dolere, nec irasci potest; tamen cum poenitentis, et dolentis, et irascentis opus agit, et poenitere, et dolere, et irasci dicitur; quamvis ipse in se nullam commutationem recipiat, cujus utique natura incommutabilis est. Cum enim dicit: »Poenitet me fecisse hominem,« tale est, ac si diceret: Quia mea praecepta transgressus est homo, talem me erga eum exhibebo, ac si me poenituisset fecisse hominem. Quod enim fecisse poenitet, [Col. 0177D] hoc delere placet. Ergo quoties de Deo loquimur, et eum loquentem introducimus, quia aliter de eo loqui non possumus, humanis utimur verbis, humanisque affectionibus [(128) 1Kb] . Sequitur: »Noe vero justus atque perfectus fuit in generationibus suis, cum Deo ambulavit, et genuit tres filios, Sem, Cham et Japhet. Corrupta est autem terra coram Domino, et repleta est iniquitate. Cumque vidisset Deus terram esse corruptam (omnis quippe [Col. 0178A] caro corruperat viam suam super terram) dixit ad Noe: finis universae carnis venit coram me, repleta est terra iniquitate eorum, et ego disperdam eos cum terra.« Fuit, inquit, Noe vir justus atque perfectus: non quantum ad justitiam, et perfectionem consummatam, sed in generationibus suis; in illa hominum generatione nemo tunc temporis tam perfectus fuit. Sed quid aliud est, ambulare cum Deo, nisi Deum sequi, et ejus custodire praecepta? Quod autem dicitur terra esse corrupta, solius hominis corruptione et peccato corrupta est; non quod vel ipsa terrae, vel terrae animantia aliquid peccaverint, unde ipsa terra merito dicatur esse corrupta. Omnis quippe caro in hoc loco nihil aliud intelligitur, nisi omnis homo [(128*) 1Kb] . Merito tamen [Col. 0178B] omnia perduntur cum homine, quaecunque facta sunt propter hominem; hoc enim est, quod ait, »finis universae carnis venit coram me;« id est, sic mihi placet, sic a me dispositum est, ut omnis caro finiatur, et simul cum terra disperdantur homines, et ea quae facta sunt propter hominem. In hoc enim ipsam terram disperdidit Deus; quia multo plus ante diluvium quam post diluvium fecundior fuit. Unde et post diluvium carnes ad edendum homini concessae dicuntur.

»Fac tibi arcam de lignis levigatis, mansiunculas in arca facies, et bitumine linies intrinsecus, et extrinsecus; et sic facies eam; Trecentorum cubitorum erit longitudo arcae; quinquaginta cubitorum latitudo, et triginta cubitorum altitudo illius.« [Col. 0178C] Hanc vero arcam, sanctam Ecclesiam intelligimus, extra quam qui inventus fuerit peribit. De lignis vero levigatis construitur arca, quia et S. Ecclesia de illis aedificatur, qui et gladio spiritus bene dolati et quadrati, et moribus et virtute ornati, omnique pulchritudine decorati, et nihil tortuosum, nihil vitiosum habere noscuntur; caret Ecclesia macula et ruga. Per mansiunculas autem, singulas designat ecclesias, quae per provincias, et episcopatus divisae infra universalem Ecclesiam, quasi quaedam camerae intra domum continentur. Omnia autem ligna, totaque arca bitumine liniri praecipitur, ut tota Ecclesia charitatis vinculo ligata, nulla haeresi vel discordia valeat separari. Bitumen enim charitatem significat, [Col. 0178D] sine qua Ecclesia nec stare nec durare potest. Bituminis enim fertur esse natura, ut et diversa ligna inseparabiliter jungat, et perpetuo incorrupta conservet. Bene autem intrinsecus et extrinsecus liniri jubetur, quia vera dilectio, et intus per cordis affectionem tenetur, et extrinsecus per misericordiae operationem exhibetur. Trecentorum vero cubitorum est longitudo arcae, quia a principio primae aetatis usque ad ultimae aetatis finem Ecclesiae [Col. 0179A] extenditur longitudo. Trecenti namque cubiti sex quinquagenas faciunt, per quas sex aetates intelligimus; quarum prima est ab Adam usque ad Noe; secunda a Noe usque ad Abraham; tertia ab Abraham usque ad Moysen: quarta a Moyse usque ad David: quinta a David usque ad Christum; sexta a Christo usque ad finem saeculi. Has autem illae sex hydriae significabant, quarum aquas Christus convertit in vinum. Tanta est igitur Ecclesiae longitudo, quanta est hujus vitae dimensio. Merito autem latitudo quinquaginta cubitorum esse perhibetur, ut unicuique aetati aequalis inveniatur. Tanta enim est Ecclesiae latitudo, quantum est et spatium mundi. Unde et Dominus apostolis praecepit, dicens: »Ite in universum mundum, praedicate [Col. 0179B] Evangelium omni creaturae (Marc. XVI, 20).« Et quia quinquagesimo numero et lex datur, et Spiritus sanctus mittitur, et per jubilaeum annum propriis dominis haereditas restituitur, insuper et David quinquagesimo psalmo poenitentiam agens misericordiam est consecutus, non immerito per hunc numerum haec arca dividitur. Hae sunt enim maximae et principales causae, quibus Ecclesiae longitudo, et latitudo crescit et dilatatur. Est autem et altitudo Ecclesiae triginta cubitorum, quoniam ad hanc plenitudinis suae aetatem Christus perveniens baptizatus est, suaeque praedicationis sumpsit exordium. De hac autem aetate Apostolus 18 dicit quia »occurremus obviam Domino in virum perfectum in mensuram aetatis plenitudinis [Col. 0179C] Christi (Ephes. IV, 13).« Ad hanc igitur altitudinem sese Ecclesia pervenire glorietur, in qua perfecti hominis Salvator noster monstravit indicium.

»Fenestram in arca facies, et in cubito consummabis summitatem ejus. Ostium autem arcae pones ex latere deorsum, caenacula, et tristegia facies in ea.« Quid enim per fenestram, nisi doctores et apostolos intelligimus, qui sanctam Ecclesiam illuminantes, a Domino audire meruerunt: »Vos estis lux mundi (Matth. V, 14).« Omnis enim domus nisi fenestras habuerit, obscura est, et sine lumine. Merito ergo apostoli fenestrae dicuntur, per quos coelestis sapientiae, et doctrinae [Col. 0179D] claritatis nobis lumen illuxit. In cubito vero consummatur Ecclesia, quia omnis ejus perfectio in unitate consistit, cui nimirum est cor unum, et anima una: »Unus Dominus, una fides, unum baptisma, unus Deus, et pater omnium (Ephes. IV, 5, 6);« qui utique ad unam gloriam, et unam beatitudinem, et requiem tendens, unius ejusdemque denarii mercedem consequitur. Ostium autem, quod ponitur ex latere deorsum, ille est, qui ait: »Ego sum ostium, per me qui introierit salvabitur (Joan. X, 9).« Per hoc enim ostium qui non intrat, fur est et latro. Ponitur autem ex latere deorsum, quia per [Col. 0180A] humanitatem carnis deorsum assumptae, sponsae suae lateri adhaerens, omnibus ingrediendi praebuit iter. Coenacula autem, et tristegia, sive etiam, ut alia translatio habet [(129) 1Kb] , bicamerata, et tricamerata, quamvis et alia multa per haec intelligi valeant. Caetera autem quae sequuntur, non necessarium est cuncta exponere. Summatim igitur breviterque exponentes, ibi tantum, ubi necesse fuerit, allegorias ponamus. Sequitur autem quod Dominus adducet aquas diluvii super terram, et interficiet omnem carnem, ponetque foedus cum Noe, cui et praecipit, ut ingrediens arcam, de cunctis animantibus bina et bina secum tollat, simulque et escas, unde vivere valeant. Hoc autem si allegorice intelligatur, illud significat, quod S. Ecclesia adversitatum [Col. 0180B] procellis, et aquis perturbationum assidue concutitur et turbatur, et aeterna damnatione pereuntibus peccatoribus, hoc foedus sancti cum Domino pepigerunt, ut eos non timeant, qui occidunt corpus, quia ipse eos non deseret, neque derelinquet, sed usque ad saeculi consummationem cum eis erit. Quod autem dicitur de cunctis animantibus, quae Noe secum in arcam tulit, omnium gentium diversitatem in Ecclesiam convenire significat. Omnis autem esca, quae mandi potest, omnis est doctrina tam Novi quam Veteris Testamenti.



CAPUT VII.

»Fecit ergo Noe omnia quae praecepit Deus.« Quia cum filiis, uxore, et mulieribus arcam ingressus, quaecunque Deus illi praeceperat, secum invexit: [Col. 0180C] de mundis videlicet animalibus septena, et septena, de immundis autem bina, et bina. Septena autem, et septena sic accipiuntur, quasi si de singulis generibus septem, et non amplius introducere jussisset; et de immundis bina imponuntur tantummodo, ut semen servetur. De mundis vero septena introducuntur, ut et semen similiter servetur; et Noe de arca egredienti supersit aliquid, quod Domino immoletur. Ergo in articulo diei, primo diluculo, die jam elucescente, ingressus est in arcam, et filii ejus, et uxor illius, et uxores filiorum ejus cum eo. Nec debet movere aliquem. quomodo Noe tot animalia in unam arcam, et per unum ostium coadunare potuerit, quoniam qui sine [Col. 0180D] labore, et ex nihilo omnia fecit, facile et sine labore in unum cuncta collegit: majus est enim creare, quam adunare. Mihi autem hoc non mirabilius esse videtur, quam quod ex omnibus mundi partibus tot gentes, tam feras, tamque divisas Christus Dominus noster per paucos apostolos in unam Ecclesiam congregaverit. Quod autem ait: »Rupti sunt omnes fontes abyssi magnae, et cataractae coeli apertae sunt:« hoc significari videtur, quod non solum per occultos terrae meatus aqua sursum ebulliens mundum repleverit, verum etiam ea, quae super firmamentum est, per quasdam [Col. 0181A] coeli fenestras irrumpens terram inundaverit. Quamvis et hoc rectius intelligi valeat, quod totus aer iste, qui frequenter coelum vocatur, in aquas more insolito ruentes solutus fuerit [(129*) 1Kb] . Quadraginta autem diebus, et quadraginta noctibus factum est diluvium, quoniam hic numerus, et ad peccata delenda, et ad poenitentiam insinuandam, videtur esse sufficiens, quod etiam Novi et Veteris Testamenti in se continet plenitudinem, quoniam ex quatuor et decem conficitur, quatuor enim decem, vel decies quater quadraginta faciunt.



CAPUT VIII.

»Recordatus est autem Dominus Noe, et cunctorum animantium, et omnium jumentorum, quae cum eo erant in arca, adduxit spiritum super terram, et [Col. 0181B] imminutae sunt aquae.« Deus enim, qui nunquam obliviscitur, tunc recordari dicitur, quando peccatoribus miseretur. Adduxit 19 autem spiritum, id est ventum serenitatis super terram, quem nos aquilonem fortasse intelligere possumus [(130) 1Kb] . Si quis autem mirabitur, ubi tanta aquarum inundatio redierit, cogitet prius, unde exierit; quod quidem utrumque cognoscere difficile est. Scriptum tamen est, quod »Dominus super maria fundavit terram, et super flumina praeparavit eam (Psal. XXIII, 6).« Itemque: »Fiat firmamentum in medio aquarum, et dividat aquas ab aquis (Gen. I, 6).« Multae igitur sunt aquae, siquidem in eis et coelum continetur et terra.

»Cumque transissent quadraginta dies, aperiens [Col. 0181C] Noe fenestram arcae, quam fecerat, dimisit corvum: qui egrediebatur, et non revertebatur, donec siccarentur aquae super terram.« Quid enim corvus iste, nisi peccatores designat? Qui si aliquando per schisma, vel haeresim, aut caetera peccata ab Ecclesia separantur, in sua malitia perseverantes, et mundi gloriam, et amplitudinem diligentes, poenitentiam agere negligunt, ut matri Ecclesiae reconcilientur: sicut enim ille colore, sic et isti mente immutabiles sunt.

»Misit quoque columbam post eum, ut videret si jam cessassent aquae: quae cum non invenisset ubi requiesceret pes ejus, reversa est ad eum in arcam; aquae enim erant super universam terram, extenditque manum, et apprehensam intulit in arcam.« Columba autem illi sunt, de quibus Dominus [Col. 0181D] ait: »Super quem requiescet spiritus meus, nisi super humilem, et quietum, et trementem verba mea?« (Isa. LXVI, 2.) Tales enim, si qualibet occasione quandoque ab Ecclesia recedunt, ad eam redire quantocius festinant, neque sibi ullam requiem fore putant, qui talem matrem reliquerunt; sponte redeunt, pacem, et olivam ore ferunt. Quid enim [Col. 0182A] aliud est olivam ore ferre, nisi pacem ostendere verbis? Et bene virentibus foliis haec oliva fuisse dicitur, ut viva, et vera, et non ficta talis pax esse credatur. Hoc non agit corvus, hoc dedignatur facere haereticus, hoc superbi ab Ecclesia excommunicati facere contemnunt. Sed quid est, quod post tertiam missionem jam ad arcam columba non redit; nisi quia carne soluta, aquis cessantibus, cunctisque adversis deficientibus majorem sibi requiem reperit? Ergo tertia emissio, carnis hujus mortalis est dissolutio. Ergo illos suos filios Rachel miserat, dequibus dicitur: »Rachel plorans filios suos, et noluit consolari, quia non sunt (Jer. XXXI, 15).« Quid est dicere, quia non sunt? [(131) 1Kb] nisi quia in hac vita non sunt, quia superna bona relinquere non possunt, [Col. 0182B] ut iterum ad haec caduca et transitoria redeant.

»Et aperiens Noe tectum arcae, aspexit, viditque quia exsiccata esset superficies terrae.« Dum enim hoc per fenestram satis cognoscere posset, ad hoc tamen intuendum super tectum ascendere maluit, quia quanto virtutum gradibus altius quilibet ascenderit, tanto magis mundi hujus [(132) 1Kb] aquas, adversitatesque despiciens, spem sibi prosperitatis in futurum promittit.

»Egredere de arca tu, et uxor tua, filii tui, et uxores filiorum tuorum tecum.« Ecce viri cum mulieribus egrediuntur de arca, qui seorsum a mulieribus ingressi sunt arcam. Quia viri ecclesiastici [(133) 1Kb] alio tempore vacant orationibus, alio, secundum [Col. 0182C] quod Apostolus ait (I Cor. VII), revertuntur in idipsum, ut vir uxori, et uxor viro debitum reddat, ne propter eorum incontinentiam tentet eos Satanas.

»Aedificavit autem Noe altare Domino, et tollens de cunctis pecoribus et volucribus mundis, obtulit holocausta super altare, odoratusque est Dominus odorem suavitatis, et ait ad eum: Nequaquam ultra maledicam terrae propter homines: sensus enim et cogitatio humani cordis in malum prona sunt ab adolescentia sua; non igitur [(134) 1Kb] percutiam omnem animam, sicut feci cunctis animantibus terrae.« Quia enim omnis caro corruperat viam suam, totusque mundus aquis diluvii purificatus fuerat, ideo de omnibus mundis animantibus [Col. 0182D] Deo offerri holocaustum necesse erat, quatenus qui cunctis offensus fuerat, cunctorum sacrificio placaretur. Solus autem homo hoc sacrificio non est immolatus, quia restabat, ut Christus suo tempore immolaretur verus Agnus, qui tollit peccata mundi. Tamen, quia justus erat Noe, ejus devotione et pia voluntate, magis quam illo animalium fumo delectatus [Col. 0183A] est Deus; unde et dicitur: »Odoratusque est Dominus odorem suavitatis.« Nullum animal immundum immolatur Deo, quia soli sancti, et a peccatis mundati Deo placent. Quod autem dicitur, se non maledicere terrae propter homines, subsequenter exponit, dicens: »Non ergo percutiam omnem animantem, sicut feci.« Quid igitur hoc in loco est maledicere? Hoc est percutere, vel disperdere. Hoc autem cur fiat, adnectitur. »Sensus enim et cogitatio hominis prona sunt ad malum;« ipsaque humana natura per se fragilis, et miserabilis, nisi Dei auxilio protegatur, facile labitur in peccatum, unde digna esse videtur, cui misericordia praestetur. Sed quare ait, »ab adolescentia sua?« nisi quia qui in infantia et pueritia peccat, magis hoc ignorantia facit, [Col. 0183B] quam sensu et cogitatione.

20 »Cunctis diebus terrae, sementis et messis, frigus et aestus, aestas et hyems, nox et dies, non requiescent.« Quam breviter et pulchre omnem temporum varietatem posuit, ut nobis et spem daret quietae vitae, et timorem diluvii auferret.



CAPUT IX.

»Benedixitque Deus Noe, et filiis ejus, et dixit ad eos: Crescite, et multiplicamini, et replete terram; et terror vester, et tremor sit super cuncta animantia terrae, et super omnes volucres coeli, cum universis quae moventur in terra. Omnes pisces maris manui vestrae traditi sunt, et omne quod movetur, et vivit, erit vobis in cibum: quasi olera [Col. 0183C] virentia tradidi vobis omnia, excepto, quod carnem cum sanguine non comedetis.« Sicut enim superius maledictio perditionem, ita et hic benedictio multiplicationem significat; quae benedictio tantum valuit, ut usque hodie ubique efficaciter operetur. Sed quid est, quod hominem non timeat, cui vultus hominis terribilis non appareat? Quid tam ferox, tamque indomitum, quod humano ingenio aut non vincatur aut non dometur? Quod si allegorice intelligatur, crescunt quotidie sancti, et non solum hominibus, verum etiam ipsis daemonibus sunt terrori. Et quia omne quod movetur, et vivit, datur nobis in cibum et quasi olera virentia nobis traduntur, erubescant qui nobis carnes comedere interdicunt, et ipsi, quia infirmi sunt, olera manducent. »Omnia [Col. 0183D] enim, secundum Apostolum, sunt munda mundis; coinquinatis autem et infidelibus nihil est mundum (Rom. XIV, 20).« Sicut enim omnes gentes fidei gratiam suscipere (secundum quod beato Petro apostolo ostensum est (Act. X, 11), ita et omnem cibum comedere, non est peccatum. Quaedam tamen quia sunt nociva, quaedam vero, quae scandalum generant; quaedam quia sunt fastidiosa, vel insuavia, in cibum ab ipsis catholicis non recipiuntur. Usus quoque multa respuit, quae si sumerentur, non esset peccatum. Beatus enim Joannes locustas comedit, quae nec ipsis gentibus sunt in usu. Quod autem ait: »Excepto, quod carnem cum sanguine non comedetis,« [Col. 0184A] magis ad figuram, quam ad litteram attinet. Nullum peccatum est sanguinem manducare; neque enim ob aliud in Actibus apostolorum ab ipsis apostolis interdicitur, nisi ne Judaeis ad fidem venientibus scandalum fieret (Act. XV, 29). Unde et Apostolus ait se magis nolle manducare carnem, et bibere vinum, quam ut fratrem scandalizet (I Cor. X, 28). Allegorice autem carnem cum sanguine comedere est haereticis, et criminosis viris, in suis iniquitatibus perseverantibus communicare. Non ergo prius hi tales in communionem ecclesiasticam recipi debent, quam sanguine dividantur. Hoc enim sanguine propheta minui cupiebat, cum diceret: »Libera me de sanguinibus, Deus Deus meus (Psal. L, 16).«

[Col. 0184B] »Sanguinem enim animarum vestrarum requiram de manu cunctarum bestiarum: et de manu hominis, de manu viri, et fratris ejus requiram [(135) 1Kb] animam ejus. Quicunque [(136) 1Kb] effuderit humanum sanguinem, fundetur sanguis ejus: ad imaginem quippe Dei factus est homo.« Hae sunt fortasse illae bestiae, de quibus Psalmista ait: »Ne tradas bestiis animas confitentes tibi (Psal. LXXIII, 19);« ut non solum ab hominibus, verum etiam ab ipsis daemonibus mors, et sanguis hominis requiratur. Possumus autem et per bestias haereticos, et tyrannos intelligere, qui et astutia et crudelitate Dei populum perdere non cessant. Requiritur autem sanguis iste de manu hominis, ut de manu Cain requiritur sanguis [Col. 0184C] Abel. Unde et Dominus in Evangelio ait: »Requiretur a generatione illa omnis sanguis justus, qui effusus est super terram, a sanguine Abel justi, usque ad sanguinem Zachariae filii Barachiae (Matth, XXIII, 36).« Sequitur: »De manu viri requiram animam viri, et de manu fratris ejus requiram animam ejus.« Omnes enim fratres sumus: Domini sententia est. Nemo autem impune proximum et fratrem suum interficiet. Unde et subditur: »Quicunque effuderit humanum sanguinem, fundetur sanguis illius.« Non quod omnis homicida temporaliter occidatur, sed quia, nisi resipuerit et poenitentiam egerit, pro morte quam fecit, mortem suscipiet aeternam. Et hoc quidem merito; ad imaginem enim Dei factus est homo. Quicunque igitur hominis [Col. 0184D] non timet effundere sanguinem, saltem venerari debet in illo imaginem Dei.

»Haec quoque dixit Deus ad Noe, et ad filios ejus: Ecce ego statuam pactum meum vobiscum, et cum semine vestro post vos.« Hoc enim pactum posuit Deus cum Noe, cunctisque animantibus, ut ulterius non inducat aquas diluvii super terram. Quod ut firmum credatur, et nullatenus dubitetur, posuit insuper et signum quod inter Deum et hominem omni tempore maneat in testimonium, arcum videlicet, quem et Deus intuens sui foederis recordetur, et homo cum viderit, cognoscens Deum non immemorem sui, omni expulso timore, tanti testimonii illustratione [Col. 0185A] consoletur [(137) 1Kb] . Et quia prius per aquam judicatus 21 est mundus, iterum autem per ignem est judicandus; ideo duo principales colores in arcu apparent, viridis scilicet, et rubeus; et viridis quidem aquam, rubeus vero ignem praetendit.

»Erant igitur filii Noe, qui egressi sunt de arca, Sem, Cham et Japhet, ex quibus disseminatum est [(138) 1Kb] omne humanum genus.« Deinde sequitur quod Noe plantavit vineam, et bibens inebriatus est, et nudatus jacuit in tabernaculo suo; quem Cham vidit, et irrisit, fratribusque nuntiavit, qui, accepto pallio, patrem operuerunt, et verenda patris non viderunt; unde et a patre isti benedicuntur, ille vero maledictioni subjicitur et servituti. Sed quid per Noe, nisi Christum; quid per ejus vineam, [Col. 0185B] nisi Judaicum populum intelligamus? »Vinea enim Domini Sabaoth, domus Israel est (Isa. V, 7);« cujus vinum ipse bibit, calicem videlicet mortis, de quo et beato Petro dicebat: »Calicem, quem dedit mihi Pater, non vis ut bibam illum?« (Joan. XVIII, 11.) Tali ergo calice tunc inebriatus obdormivit, quando inclinato capite emisit spiritum. Sed quid nuditatis, quid verendum, quid irridendum filius ejus Cham, Judaicus scilicet populus, in eo vidit? Quid unde dolerent, et verecundarentur, et operire cuperent? Illud scilicet, quod usque hodie nobis Judaei improperant. Objiciunt enim nobis mortem Salvatoris nostri, et crucis ignominiam; se Deum viventem, nos hominem mortuum adorare, hominem nimirum captum, ligatum, flagellatum, consputum, spinis coronatum, [Col. 0185C] aceto potatum, et demum crucifixum. Haec sunt ejus verenda, haec sunt quae videre erubescimus; haec sunt, quae pallio rationum et prophetarum testimonio operire nitimur. Unde Apostolus ait: »Christus pro peccatis nostris mortuus est semel (I Petr. III, 18).«---»Quod autem vivit, vivit Deo (Rom. VI, 10).« Ipse quoque suam operiens nuditatem dicebat: »O stulti et tardi corde ad credendum in omnibus quae locuti sunt prophetae; nonne sic oportuit pati Christum, et resurgere a mortuis, et ita intrare in gloriam suam?« (Luc. XXIV, 25.) Talis igitur nuditas tali indiget operimento. Isti duo fratres gentiles sunt; isti sunt Graecus et Latinus; his enim duabus linguis Dei gloria praedicatur, et [Col. 0185D] Judaeorum protervitas expugnatur



CAPUT X.

»Evigilans autem Noe ex vino, cum didicisset quae fecerat ei filius suus minor, ait: Maledictus Chanaan, servus servorum erit fratribus suis.« Chanaan filius fuit Cham, de quo Chananaei, et Ethei, et Jebusaei, et Evaei, et Amorrhaei nati sunt, et caeteri, qui terram promissionis inhabitantes Dei populo [Col. 0186A] restiterunt; quorum Israelitae alios peremerunt, alios servituti subjecerunt, ut compleretur illud, quod dictum fuerat, »Servus servorum erit fratribus suis.« Unde non Cham, sed Chanaan maledicitur, a quo hae gentes originem ducunt. Interpretatur autem Chanaan negotiator, per quem Judaeos intelligimus, qui quoniam Dominum suum triginta argenteis negotiati sunt, nulla gens est cui servitute non serviant, et non solum servi, sed servorum servi merito dicantur. Sequitur: »Dixitque: Benedictus Dominus Deus Sem, sit Chanaan servus ejus; dilatet Deus Japhet, et habitet in tabernaculis Sem, sitque Chanaan servus ejus.« De Sem quoque qui merito nominatus interpretatur, natus est Abraham, omnisque Hebraeorum populus, unde patriarchae [Col. 0186B] et prophetae orti sunt. Ipse quoque secundum carnem Salvator noster, omnesque apostoli originem habent, quibus non solum Chananaeos, verum etiam omnes gentes servire non dubium est. Ideoque in suis benedictionibus dicit, ut Japhet habitet in tabernaculis Sem, id est, sive in Ecclesiis ab apostolis fundatis, sive in illis mansionibus, de quibus Dominus ait: »In domo Patris mei mansiones multae sunt (Joan. XIV, 2).« De Japhet namque, qui latitudo interpretatur, gentilis populus natus est, qui non solum Chananaeis, sed cunctis gentibus imperavit.



CAPUT XI.

De eo agitur, quod filii Noe venerunt in campum Sennaar, et ut celebre nomen sibi facerent, turrim ibi aedificare coeperunt, cujus cacumen coelum tangeret. [Col. 0186C] Sed Dominus descendens eorum linguam confudit, ut se ad invicem non intelligerent: unde et Babel ille locus vocatur, qui confusio interpretatur. Sicque ubique terrarum [(139) 1Kb] diffusi sunt. Una enim et simili lingua loquebantur omnes, quam utique Hebraeam fuisse credimus [(140) 1Kb] . Hanc autem superbia, et vana gloria confudit, et cum omnes mundi nationes se vicissim intelligere possent, jam in parvo terrarum spatio quasi irrationales sese intelligere nequeunt. Semper enim Deus superbiam odit, ideoque superbos humiliat, et exaltat humiles. Sic enim et diabolum, cum super coelorum altitudinem sedem suam exaltare vellet, dejectus est. [(141) 1Kb] Descendit igitur Dominus in montem, imo non descendit, qui [Col. 0186D] ubique est; qui enim descendit, ubi descendit, ibi non est. Descendit ergo non per se, sed per angelos sibi subjectos. Ideo, et vocans eos, ait: »Venite, descendamus, et confundamus ibi linguam 22 eorum;« id est, descendite, me vobiscum ferte, meam in vobis virtutem et potestatem habete; quidquid utile et necessarium fuerit, meo nomine agite. Sic igitur descendit Dominus.

[Col. 0187A] »Hae sunt generationes Thare. Thare genuit Abraham, et Nachor, et Aran. Porro Aran genuit Lot. Mortuusque est Aran ante Thare patrem suum in terra nativitatis suae in Ur Chaldaeorum.« Tradunt Hebraei Aran, quod idolis sacrificare noluerit, ante patrem suum, id est in conspectu patris sui, igni traditum a Chaldaeis interiisse. Ur enim ignis dicitur. Abraham quoque ob eamdem causam in igne praecipitatus, et Dei auxilio liberatus, cum patre, uxore, et Loth nepote suo fugit, ut iret in terram Chanaan, veneruntque usque Aram, et habitaverunt ibi [(142) 1Kb] .



CAPUT XII.

»Dixit autem Dominus Abraham: Egredere de terra tua, et de cognatione tua, et de domo patris [Col. 0187B] tui, et veni in terram, quam monstravero tibi, faciamque te in gentem magnam, et benedicam tibi.« Rem valde difficilem in principio suae locutionis praecipit Dominus Abrahae, in quo ejus fides maxime commendatur, qui statim relicta domo, jubentis obedivit praecepto. Non permittitur Abrahae diutius habitare in uno loco, sed semper de loco transfertur ad alium locum, ut facile intelligamus quia peregrini sumus in hoc mundo, neque habemus hic manentem civitatem, sed futuram inquirimus (Hebr. XIII, 14). Quod autem ait: »Atque in te benedicentur omnes cognationes terrae,« id est in semine quod orietur ex te, in Christo videlicet, a quo, et in quo, et per quem omnes benedicuntur, et sine [Col. 0187C] quo nemo benedicitur.

»Egressi sunt de Aram, ut irent in terram Chanaan,« in quam prius venire disposuerunt. »Apparuitque Dominus Abraham, et dixit ei: Semini tuo dado terram hanc. Qui aedificavit ibi altare Domino, qui apparuerat ei, et invocavit nomen ejus.« Cum enim ipse Dominus dicat: »Non me videbit homo, et vivet (Joan. I, 18);« et apostolus: »Deum nemo vidit unquam (I Joan. IV, 12),« quid est, quod Dominus Abrahae apparuisse dicitur? Non enim Dominus in se, id est in propria substantia, quae utique ineffabilis et invisibilis est, sed per angelum apparuit Abrahae [(143) 1Kb] . Audita vero tanta promissione Abraham, quamvis pauper et advena, tamen non incredulus, vel ingratus, mox altare aedificavit, et [Col. 0187D] Deo de promisso gratias egit, magnum videlicet posteris relinquens exemplum.

»Facta est autem fames in terra: descendit Abraham in Aegyptum, rogavitque uxorem suam, ut ejus sororem se esse diceret, ne ejus pulchritudinis causa occideretur.« Sublata est ergo mulier in domum Pharaonis, quam ob causam maximis plagis [Col. 0188A] eum Dominus flagellavit. Bis Sarapropter pulchritudinem rapta est, sed, Domino protegente, non est violata. Sic enim in libro Esther legitur (Esth. II). Sex mensibus myrrhino ungebantur, sex autem quibusdam aliis odoramentis, priusquam ad reges tales mulieres introducerentur. Hoc ergo temporis spatio, sicut scriptum est, corripuit pro eis Dominus reges, semperque intacta et incorrupta viro suo reddita est mulier. Sunt autem qui putant maximis plagis et Pharaonem et Abimelech in verendis corporis partibus fuisse flagellatos, ut quanto tempore Saram secum habuerunt, usum cum mulieribus habere nequiverint: inde est etiam quod, cognita causa, non resistunt, sed libentissime viro reddunt.



CAPUT XIII.

[Col. 0188B] Nemo autem Abraham reprehendat, quasi uxorem mentiri coegisset; ut cum esset uxor, mentiretur suam esse sororem. Re enim vera, sicut Abraham ipse fatetur, soror ejus erat Sara, de patre tamen non de matre; unum enim patrem, non eamdem matrem ambo habuerunt. Si quis autem ex hoc falsum esse contendat, quoniam superius scriptum est: »tulit autem Thare Abraham filium suum, et Saram nurum suam (Gen. XI, 31),« quod non dixit filiam suam; defendit se Abraham illa sententia, qua dicitur: »Omnes vos fratres estis; unus est enim Pater vester qui in coelis est (Matth. XXIII, 9);« Dominus est qui loquitur. Secundum hoc igitur et Abraham et Sara, et si non unam matrem, unum tamen [Col. 0188C] patrem habere probantur.



CAPUT XIV.

Hinc autem sequitur quomodo Lot captus fuerit; et Abraham, numeratis trecentis decem et octo vernaculis suis, eum liberarit. Insuper et Melchisedech rex Salem sacerdos Dei altissimi quomodo, proferens panem et vinum, ei benedixerit, decimasque susceperit. Abraham namque, qui pater excelsus interpretatur, S. Ecclesiam designat. Quid vero Melchisedec nisi Christum, de quo in Epistola ad Hebraeos plenissime Apostolus loquitur? Tulit ergo Abraham, id est 23 Deus omnipotens, trecentos decem et octo vernaculos suos, id est trecentos decem et octo sacerdotes, quos in Nicaenum concilium congregavit, atque per eos Lot, id est S. Ecclesiam, jam in haeresim [Col. 0188D] declinantem liberavit, [(144) 1Kb] et, caesis principibus, haeretica pravitate damnata, fidem catholicam confirmavit. De qua victoria Melchisedech, id est Christus Dominus noster, rex pacis, et justitiae gratulabundus, qui prius seipsum Deo Patri in sacrificium obtulit, jam ex eo tempore victis inimicis ejus, sacerdotio confirmato, quotidie per servos suos panem [Col. 0189A] et vinum, carnem videlicet et sanguinem suum, Deo Patri offerre non cessat. Decimas autem a Patre suscipit Christus, quia et propter decimam drachmam carnem suscepit, et propter centesimam ovem (quae et ipsa decima est) in hunc mundum venit. Sciendum est autem, quoniam aliquando allegoria sequitur historiam, aliquando nominum interpretationem. Unde Abraham, qui pater excelsus interpretatur, secundum nominis interpretationem major est quam Melchisedech, minor vero secundum historiam; ideoque Apostolus de his loquens (Hebr. VII): Sine controversia qui minor est a majore benedicitur; minorem Abraham significans, cui Melchisedech benedicit. Nam et Christus, qui Patri aequalis est secundum divinitatem, minor est Patre in hoc quod factus est [Col. 0189B] sacerdos in aeternum secundum ordinem Melchisedech.



CAPUT XV.

Iterum factus est sermo Domini ad Abraham, promittens ei haeredem, et semen ad stellarum comparationem. »Credidit Abraham Deo, et reputatum est illi ad justitiam (Rom. IV, 3).« Jam enim Abraham simul cum uxore senectuti appropinquabat, cum ei Dominus saepe filium promitteret, non tamen daret. Sciebat enim Abraham Deum mentiri non posse; ideo contra spem in spem credebat, fides naturam superabat, nihilque Deo impossibile credens, ipso jubente, in qualibet aetate se filium habiturum non desperabat. Quia vero ita credidit, quia hanc fidem habuit, reputatum est ei ad justitiam. Ergo fides justitiam operatur (Rom. IV, 3): non circumcisio, sed [Col. 0189C] fides justum hominem facit, nondum enim Abraham circumcisus erat.

»Dixitque Dominus ad eum: Ego Dominus, qui eduxi te de Ur Chaldeorum, ut darem tibi terram istam, ut possideres eam. At ille ait: Domine Deus, unde scire possum quod possessurus sim eam? Et respondens Dominus: Sume, inquit, mihi vaccam triennem et capram triennem, et arietem annorum trium, turturem quoque et columbam.« Per haec enim animalia, tota Judaeorum progenies, et quicunque Abrahae stirpe descenderunt, designantur. Siquidem per vaccam partem plebis, quae Domino serviens legis jugum humiliter ferebat: per capram autem partem aliam praevaricatricem, et [Col. 0189D] peccatricem, et idolis servientem; per arietem autem duces populi, id est judices, et reges, et principes: at vero per turturem et columbam, prophetas, et sacerdotes designat, quae bene trium annorum esse referuntur, quoniam Hebraeorum regnum, virtus et potestas, in tribus aetatibus, quasi in tribus annis perseveravit, viguit et floruit. Prima siquidem aetas ab Abraham, cui haec ostenduntur, usque ad David: secunda a David usque ad transmigrationem Babylonis: tertia a transmigratione Babylonis usque ad Christum. Habet autem unaquaeque istarum aetatum generationes quatuordecim. In hoc igitur sacrificio ostendit Deus Abrahae quantus populus, et qualis de ejus stirpe esset futurus, quantumque [Col. 0190A] regnaturus; quanta etiam adversa passurus.

»Qui tollens universa haec, divisit per medium, et utrasque partes contra se altrinsecus posuit; aves autem non divisit. Descenderuntque volucres super cadavera, et abigebat eas Abraham.« Merito autem caeteris divisis, aves non dividuntur, quoniam in solis spiritualibus et catholicis viris, qui per aves intelliguntur, unitas, et concordia regnat. Volucres autem, quae super cadavera descendunt, vitia sunt, et maligni spiritus, qui semper insatiabili voracitate populum Dei diripere et laniare conantur. Sed Abraham abigit eas: per quem sanctos et apostolicos viros intelligimus, qui semper sanctam Ecclesiam ab eorum insidiis protegunt et defendunt.

»Cumque sol occumberet, sopor irruit super [Col. 0190B] Abraham, et horror magnus et tenebrosus invasit eum: dictumque est ad eum: Scito praenoscens, quia peregrinum futurum sit semen tuum in terra non sua, et subjicient eos servituti, et affligent quadringentis annis; verumtamen gentem, cui servituri sunt, ego judicabo, et post haec egredientur cum magna substantia. Tu autem ibis ad patres tuos in pace, sepultus in senectute bona. Generatione autem quarta revertentur huc, nec dum enim completae sunt iniquitates Amorrhaeorum usque ad praesens tempus.«---»Cum, inquit, soloccumberet,« et jam nox appropinquaret, sopor irruit super Abraham,« in quo, quia, ut saepe fit, mira et horrenda videbat, »horror magnus et tenebrosus invasit eum.« Neque enim non terreri [Col. 0190C] poterat, cui, quamvis in somno, divina tamen revelatione talia monstrabantur. »Dictum est ergo ad eum: Scito« (inquit angelus, qui loquebatur ei) et multo antequam 24 fiat, praenoscas quia »peregrinum futurum sit semen tuum in terra non sua,« id est in terra Aegypti, »et subjicient« Aegyptii »eos servituti et affligent quadraginta annis.« Hoc autem in Exodo plenius narratur. »Verumtamen gentem, cui servient, ego judicabo;« quia decem plagis totum Aegyptum potenter afflixit: Hebraei autem exspoliata Aegypto egressi sunt cum magna substantia. »Tu autem ibis ad patres tuos in pace,« id est pacifice et quiete, »sepultus in senectute bona;« ipsi vero »quarta generatione revertentur huc.« Hoc autem verum est, [Col. 0190D] si non secundum Judae, sed secundum Levi generationem computetur. »Nec dum enim completae sunt iniquitates Amorrhaeorum;«---»Peccatum« enim, »cum consummatum fuerit, generat mortem (Jac. I, 15).« Sordidus igitur sordescat adhuc, ne forte convertatur et sanetur. Iniquus enim est, qui poenitentiam agere renuit, qui quanto plus a Domino exspectatur, tanto majori poena dignus nullam habebit excusationem.

»Cum ergo occubuisset sol, facta est caligo tenebrosa, et apparuit clibanus fumans, et lampas ignis transiens inter divisiones illas.« Solis occasus, qui finis est diei, hujus saeculi finem designat [(145) 1Kb] . Caligo vero tenebrosa est de qua dicitur: Quia »sol obscurabitur, et luna non dabit lumen suum (Matth. [Col. 0191A] XXIV, 29).« Sunt etiam tenebrae, quas in inferno patientur iniqui. Clibanus fumans, et lampas ignis, hujus saeculi conflagratio est, qua ultimo judicio totus mundus terribiliter succendetur. Bene autem ignis inter divisiones illas transisse, non tamen cadavera consumpsisse dicitur; quia, jam peracto judicio, cunctisque immortalibus factis, transire per eos ignis poterit, penitus tamen incendere et consumere non poterit. Si vero per solis occasum mors Christi intelligatur, per caliginem vero tenebrae, quae in ejus passione factae sunt, quid erit clibanus, et lampas ignis, nisi Spiritus sanctus, qui die quinquagesima descendens super apostolos venit, atque per eos transivit? Sequitur:

»In die illa pepigit foedus cum Abraham, dicens: [Col. 0191B] Semini tuo dabo terram hanc.« Deinde vero describit terminos terrae quam ei daturus erat. Tantis enim revelatis secretis, cum jam nihil esset in quo Abraham dubitare posset, merito et foedus cum eo ponitur, et haereditas futura describitur.



CAPUT XVI.

Hinc autem narratur quod Abraham, rogatu uxoris, cum Agar ejus ancilla dormiens, Ismaelem genuerit; sed cum Sara domina ejus eam affligeret, ipsaque a facie ejus fugeret, ab angelo admonita ad dominam suam reversa est. Quid autem per has duas mulieres intelligi debeat, Apostolus exponens ait: »Haec sunt duo Testamenta (Galat. IV, 24);« per Saram siquidem Ecclesiam, per Agar vero Synagogam intelligere volens. Unde Isaac filios Ecclesiae, [Col. 0191C] Ismael vero Synagogae filios designat. Et prius quidem quam Sara, peperit Agar, quia prius Synagoga quam Ecclesia peperit. Quomodo autem Synagogam Ecclesia afflixit, nisi fortasse fidem Christi praedicando, quam ipsa audire non vult, scire non possum. Tamen et ab Ecclesiae filiis multis in locis temporaliter affligitur Synagoga, tributa solvendo, aliaque obsequia servitutis exhibendo. Angelus autem, qui Agar ad dominam suam redire admonet, Ecclesiae doctores sunt, qui Judaeis, ut ad fidem Christi, et ad Ecclesiam convertantur, saepissime persuadent. Revertetur igitur, et si non modo, aliquando tamen Agar ad dominam suam, quia, »cum plenitudo gentium introierit, tunc omnis [Col. 0191D] Israel salvus fiet (Rom. XI, 25).« Quod autem sequitur de Ismaele, quia fuerit »ferus homo, et manus »ejus contra omnes, et manus omnium contra eum,« quantum ad historiam non procedit. Sed quia, ut dictum est, Ismael Synagogae filios significat, nulli genti eum convenire et concordare manifestum est. Dum enim legem, et circumcisionem defendere nititur, non solum a Christianis, verum etiam a caeteris gentibus impugnatur; dumque praeter suam, omnis religio ei displiceat, garrula disputatione cum omnibus contendit. Omnes igitur ejus tabernacula odio habent, omnes Judaeorum Synagogas abominantur, qui contendere quidem volunt, veritati autem et [Col. 0192A] rationi acquiescere nolunt. Dixitque Agar: »Profecto hic vidi posteriora videntis me. [(146) 1Kb] « Agar fugiens monetur ab angelo ut redeat ad dominam suam, quod utile sibi forte cognoscens, ait: »Tu es Deus, qui audisti me, tanquam salubre consilium mihi dedisti;« et adjecit: »profecto hic vidi posteriora videntis me.« Dictum est etiam quod Agar Synagogam, angelus autem Ecclesiae doctores significat. Dicat igitur Agar, dicat Synagoga: Vera sunt, o doctores, quae dicitis, utilia mihi nuntiatis; revertar igitur ad Ecclesiam, revertar ad dominam meam; video enim quod videbam, video Christum Dominum meum, video ejus posteriora, cujus despexi anteriora, praesens mihi locus est, et non cognovi, transivit, et jam cognosco, quem utique non cognovissem nisi [Col. 0192B] ad puteum venissem. Sic enim mulier Samaritana ad puteum eum cognoscere meruit. Puteus iste Novum Testamentum est. Lege Evangelium, si vis cognoscere Christum. Vocatur autem puteus iste putens 25 viventis, et videntis me; viventis quidem, quia mortuum eum Synagoga esse putabat: videntis autem, quia, quamvis eum multum offendisset, misericorditer tamen semper eam respexit.



CAPUT XVII.

Longa autem dehinc describitur historia, quod Deus apparuit Abrahae, et posuit sempiternum foedus cum eo, et adjecta una littera vocavit eum Abraham, omnemque terram Chanaam promisit ei possessionem aeternam. Sarai quoque, mutato nomine, [Col. 0192C] appellavit Saram. Praecepit insuper ut Abraham circumcidat carnem praeputii sui. »Masculus enim, qui circumcisus non fuerit, peribit anima ejus de populo suo.« Merito enim Abraham tunc crevit nomine, quando filius ei promissus est, in quo haereditare debebat omnes gentes. Unde et dicitur: »Nomen tuum non vocabitur ultra Abram, sed Abraham erit nomen tuum, quia patrem multarum gentium posui te.« Sarai vero, quae vocatur princeps nostra, e contra nomine diminuta est, ut jam non princeps nostra, sed princeps absolute dicatur; sic enim interpretatur Sara. Significat enim, ut diximus, Ecclesiam, quae non unius populi, sed omnium gentium princeps est. De circumcisione [Col. 0192D] autem Abrahae dicit Apostolus in Epistola ad Romanos, quia »signum accepit circumcisionis, signaculum justitiae fidei (Rom. IV, 11).« Est igitur circumcisio signum, est autem et signaculum justitiae fidei. Signum quidem, ut populus, qui ubique gentium dispergendus erat, ab omnibus agnosceretur. Justitiae vero signaculum, ut per illius superfluitatis diminutionem Ecclesiae filii intelligerent, se aliter fideles, et justos esse non posse, nisi membris omnibus circumcisis, superflua omnia et nociva a se repellant; et Judaei quidem uno, nos autem membris omnibus circumcidamur. Pes enim circumcisus non currit ad malum. Manus circumcisa non percutit [Col. 0193A] innocentem. Lingua circumcisa non loquitur mendacium. Auris circumcisa non vult audire detractionem. Audi denique quod scriptum est: »Circumcidite corda vestra, et corpora vestra (Joel. II, 13).« Et beatus Stephanus loquens Judaeis ait: »Dura cervice, et incircumcisis cordibus, et auribus, vos semper Spiritui sancto resistitis (Act. VII, 51).« Sola enim ista sufficiunt contra eos, qui omnia ad litteram intelligere volunt: aut si non sufficiunt, abscidant aures, et secent corda, quod a nemine usque hodie factum audivimus. Aut hoc igitur non intelligunt, aut si intelligunt, facere negligunt.



CAPUT XVIII.

De eo quod tres viri apparuerunt Abrahae [(147) 1Kb] , quibus occurrens adoravit, et dixit: »Domine, si [Col. 0193B] inveni gratiam in oculis tuis, ne transeatis servum tuum: sed afferam pauxillum aquae, et laventur pedes vestri.« Quibus acquiescentibus, tulit Abraham butyrum et lac, et vitulum, quem coxerat, et posuit coram eis. Postquam autem comederunt, dicunt quod, emenso anno, eodem tempore habebit Sara filium. Deinde surgunt, et vadunt contra Sodomam; Abraham autem deducebat eos. Cui Dominus: »Clamor, inquit, Sodomorum et Gomorrhae multiplicatus est; et peccatum eorum aggravatum est nimis; descendam igitur illuc.« Iverunt ergo Sodomam duo angeli. Abraham vero stans loquebatur cum Domino. Semper enim Abraham in fide crescit, semperque de Deo majora cognoscere meretur [(148) 1Kb] . Ecce enim, quod ante id temporis omnibus [Col. 0193C] incognitum fuerat, in Trinitate Deum cernit, et in unitate adorat; non quod Trinitatem ipsam viderit; sed quia per hoc, quod viderat, in Trinitate, et unitate Deum cognoscere meruit; unde cum tres viderit, attamen nonnisi unum adorat, nonnisi unum Dominum vocat. De hoc enim Dominus in Evangelio ait: »Abraham pater vester exsultavit, ut videret diem meum, vidit et gavisus est (Joan. VIII, 56).« Angeli enim, quando volunt, ex aere corpus assumunt, quo et videri, et tangi, et loqui, et manducare, et bibere possunt. Sicut enim corpus est aer, ita et corpora, quae sumuntur ex aere. His enim ad tempus induuntur, quibus cum se exspoliaverunt, mox in eumdem aerem resolvuntur. Angelus enim [Col. 0193D] Raphael ad Tobiam loquens ait: »Pax vobis, nolite timere: etenim cum essem vobiscum per voluntatem Dei, videbar quidem vobiscum et manducare et bibere, sed ego cibo invisibili, et potu, qui ab hominibus videri non potest, utor (Tob. XII, 17).« Secundum igitur hanc sententiam, et caeteros angelos manducare et bibere intelligant, quibuscunque impossibile [Col. 0194A] videtur esse, ut angeli manducent, et bibant. Moyses tamen eos comedisse testatur, dicens: »Cumque comedissent, dixerunt ad eum: Ubi est Sara uxor tua? Ille respondit: Ecce in tabernaculo est. Cui dixit: Revertens veniam ad te tempore isto, et habebit filium Sara uxor tua: quo audito, risit Sara.« Desierant enim jam fieri muliebria, tempus menstrui ab ea cessaverat, post quod secundum legem naturae mulierem parere impossibile est. Unde et a Domino Sara de risu reprehenditur. Abraham quamvis et ipse superius 26 risisse dicatur, non tamen reprehenditur, quoniam non dubitando, sed admirando risit; sciebat enim Deo nihil impossibile esse. Sequitur autem de peccato Sodomorum, et Gomorrhaeorum, quod pro sui magnitudine [Col. 0194B] clamor appellatur. Sic enim et de peccato Cain dicitur: »Ecce sanguis fratris tui clamat ad me de terra (Genes. III, 10).« Clamant igitur peccata, neque secundum hominum voluntates celari possunt, semperque aures Dei sollicitant, et inquietant. Sed mira Conditoris patientia, qui non statim punit, neque temere credens accusanti clamori, quamvis omnia sciat, descendit tamen, et videt utrum vera sint, quae sic de peccatoribus nuntiantur: magnum videlicet homini exemplum tribuens, ut nemo in judicando sententiam temere depromat. Et hoc est, quod dicitur: »Descendam, et videbo utrum clamorem, qui venit ad me, opere compleverint, an non est ita ut sciam.« Converterunt igitur sese duo angeli inde, et abierunt Sodomam. Abraham [Col. 0194C] vero stans loquebatur cum Domino, suisque orationibus haec ab eo impetravit, ut si saltem decem justi ibi inventi fuissent, illae civitates non essent delendae. Infelix ergo illa civitas, et perditioni jam proxima, quae solis peccatoribus abundans, sanctos et justos viros habere non meruit!



CAPUT XIX.

Venerunt ergo duo angeli Sodomam, quos Lot invitavit, imo in hospitium coegit. Viri autem civitatis, ut eis impie abuterentur, domum violenter circumdant, quibus ne hoc fiat, duas filias suas exponit. Sed cum adhuc importune instarent, a minimo usque ad maximum, percussi sunt caecitate. Lot vero cum uxore et filiabus egressus secutus est angelos. [Col. 0194D] Uxor autem ejus post se respiciens versa est in statuam salis. Magna est virtus hospitalitatis, per quam ipsi quoque patriarchae Domino placuisse probantur. Magna iniquitas Sodomorum, qui tam impudenter viros etiam ignotos polluere non erubescunt. Sed quid dicam de Lot, qui, ut hospites tueretur, propriis filiabus non pepercit [(149) 1Kb] ? Allegorice autem [Col. 0195A] duo angeli, duo sunt Testamenta: his enim nuntiantibus, Accepimus quidquid sapientiae, et scientiae habemus: horum sententia damnantur mali; horum consilio liberantur boni. Sodomitae autem, haeretici intelliguntur, qui semper verbum Dei adulterare conantur, qui utroque Testamento abutentes, prave intelligendo et exponendo, illud impie violare contendunt. Lot vero, qui declinans interpretatur, S. Ecclesiam designat, cui semper est cordi declinare a malo, et facere bonum. Per duas autem filias ipsius, carnem nostram, et substantiam, quam possidemus, significari puto. Has autem filias sancti Dei despiciunt; has, inquam, furori objiciunt, magisque his privari volunt, quam peccare in legem Dei, et Testamentorum non defendere puritatem. Sed quid [Col. 0195B] per uxorem Lot? nisi fatuam illam Christianorum plebem intelligimus, quae in bono perseverare negligens, facile ad pristina peccata delabitur? Talibus autem Dominus ait: »Nemo mittens manum ad aratrum, et respiciens retro, aptus est regno Dei (Luc. IX, 62).« Merito quidem in salis statuam conversa est mulier, ut de se, ne talia patiantur, caeteris sapientiae praeberet exemplum. Bene autem et duos generos suos secum Lot educere voluit; quoniam etiam eos, quos carnaliter diligimus, a morte, si possumus, liberare debemus. At illi egredi Sodoma noluere; perierunt ergo cum civitate universa. Quid autem est, quod dicitur: »Sol egressus est super terram, et Lot ingressus est Segor?« nisi quod Sole justitiae Domino Jesu Christo ad judicium veniente, [Col. 0195C] et sanctis viris in Segor, id est in coelesti patria, receptis, mox ignis super Sodomam descendet, ille nimirum qui habet incendere totum mundum. Segor enim interpretatur parva: »Multi enim sunt vocati, pauci vero electi (Matth. XX, 16).« Parva igitur Segor, quia pauci electi. [(150) 1Kb] Nemo autem dubitet ante ignem judicium fieri.

Ascenditque Lot de Segor, et mansit in monte. Duae quoque filiae ejus, cum neminem virorum remansisse super terram putarent, inito consilio, patrem inebriantes cum eo dormierunt, et ex eo concipientes genuerunt Moab et Ammon. Hic autem solum historia narratur, quae ideo quibusdam impossibilis esse videtur, quia non credunt, quod aliquis nesciens cum aliqua concumbere possit. Scimus [Col. 0195D] autem quod in somnis aliquando nescientibus semen effunditur, quod si genitali alvo susciperetur. generare posse non dubitamus, et non minus Lot, qui inebriari potuit, peccasse putamus, quam eas, quae non luxuriae stimulis, agitatae, sed filiorum amore, ne hominum genus periret penitus, provocatae fuerunt [(151) 1Kb] .



27 CAPUT XX.

Sequitur autem quod Abraham profectus inde [Col. 0196A] venit in terram australem. Ibi quoque, sicut et superius, lixit Saram suam esse sororem. Tulit igitur eam Abimelech; propter quod ipse et uxor et ancillae ejus flagellati sunt a Domino. Hoc autem superius expositum est, ubi Sara propter eamdem causam a Pharaone rapta fuisse narratur. Quod autem dicitur: quia, »orante Abraham, sanavit Deus Abimelech, et uxorem, et ancillas ejus,« et peperit, hoc est quod superius diximus, ne inter se commisceri possent, eos in genitalibus aegrotasse. Unde et subditur: »Concluserat enim Deus omnem vulvam domus Abimelech propter Saram uxorem Abrahae.« Tandiu nec sua uti potuit, quandiu aliena desideravit abuti uxore.



CAPUT XXI.

[Col. 0196B] Visitavit autem Dominus Saram, et peperit filium eo tempore quo praedixerat ei Deus, vocavitque Abraham nomen ejus Isaac, quod risus, sive gaudium interpretatur. Unde et ait: »Risum fecit mihi Deus; quicunque audierit, conridebit mihi. Rursumque ait: Quis auditurum crederet Abraham, quod Sara lactaret filium suum, quem peperit ei jam seni? Crevit igitur puer, et ablactatus est, fecitque Abraham grande convivium in die ablactationis ejus.« Merito enim in die ablactationis fit grande convivium, ut a lacte separatus magnas inveniat delicias, quibus utatur. Unde Apostolus ait: »Lac vobis potum dedi, non escam (I Cor. III, 2).« Quare hoc? »Nondum enim poteratis (ibid.).« De ablactatis vero quid dicitur? »Sapientiam loquimur inter [Col. 0196C] perfectos (I Cor. II, 6).« Hoc est enim grande convivium; hoc Abraham, hoc Apostoli praeparant filiis suis, utique jam ablactatis, jam ab uberibus avulsis.

»Cumque vidisset Sara filium Agar Aegyptiae ludentem cum Isaac, dixit ad Abraham: Ejice ancillam, et filium ejus, non enim erit haeres ancillae cum filio meo Isaac. Mane igitur surgens Abraham, tollensque panem, et utrem aquae, imposuit scapulae Agar, tradiditque ei puerum, et dimisit eam. Quae cum abiisset, et errasset in solitudine Bersabee, et jam aqua consumpta esset, abjecit puerum subter unam arborum, quae ibi erant.« Misertus autem Dominus exaudivit puerum, ostenditque ei puteum aquae. Puto autem quod ad turpem et inhonestum ludum puerum Isaac Ismael provocaverat, [Col. 0196D] de quo Sara tam impatienter est indignata. Nam quia primogenita ei subripere desiderabat, ideo eum ad flagitia incitabat. Diximus enim superius quod Sara Ecclesiam, et Agar Synagogam significet: hoc enim et Apostolus ipse testatur (Galat. IV, 25). Tunc autem quantum ad litteram, Synagogam cum filio rejectam esse credo, quando capta Jerusalem, ubique gentium dispersi sunt Judaei. Spiritualiter autem tunc ejecta est, quando Judaeis verbum Dei [Col. 0197A] audire nolentibus, ad gentes apostoli sunt conversi. Unde Apostolus ait: »Vobis primum oportuit praedicare verbum Dei, sed quia repulistis illud, et indignos vos fecistis aeternae vitae, ecce convertimur, ad gentes (Act. XIII, 47).« Ejecta est igitur Synagoga, portavit panem et utrum aquae, legem videlicet et prophetas, quibus suos adulterinos reficeret. Haec enim Judaei secum ubique et portant et legunt, sed non intelligunt. Sequitur:

»Quae cum abiisset, et errasset in solitudine Bersabee,« etc. [(152) 1Kb] . Errat igitur Synagoga, errat utique: sed ubi errat? in solitudine. In qua solitudine? in solitudine Bersabee, id est juxta puteum satietatis; sic enim interpretatur Bersabee. Puteum enim satietatis Ecclesiam, circa quam pluribus in [Col. 0197B] locis Hebraei morantur, vel ipsam legem, quam portant, intelligere possumus; circa quam ideo errant, quia prave eam intelligunt. Quod quidem ex eo facile probatur, quia quoties nobiscum disputant, cito deficiunt, cito quid proferant non habent, cito eis aqua siccatur in utre; nobis autem non siccatur aqua, quia Spiritus est qui loquitur, cui nemo resistere valet. Sequitur:

»Cumque aqua consumpta esset in utre, abjecit puerum subter unam arborum,« etc. Quando enim Judaei in disputatione deficiunt, quando ex lege et prophetis competentia testimonia, quae contra fidem Christianam proferant, non inveniunt; tunc eis aqua siccatur in utre. Quod quidem tunc eis prodest, quando compuncti convertuntur ad Christum [Col. 0197C] [(153) 1Kb] . Unde et sequitur: quia »exaudivit Dominus vocem pueri, et ostendit ei puteum aquae, implevitque utrem et bibit.« Hunc autem puteum S. Ecclesiam, Novum Testamentum, et Evangelia putamus. Huc igitur, Judaei, venite, huc flentes et poenitentes accedite, de hac aqua bibite, de hac utrem legis implete, et aridae litterae spiritualem intelligentiam adhibete. Hoc enim etsi non modo, aliquando tamen facturi estis, ut Apostolus ait: »Cum enim plenitudo gentium introierit, tunc omnis Israel salvus fiet (Rom. XI, 25);« tunc Agar, id est Synagoga, implebit utrem, et sitientem morientemque Ismaelem, id est populum Judaicum, viva et nova aqua potabit, quam quidem de plenis semperque abundantibus Ecclesia fontibus hauriet.

[Col. 0197D] De eo quod Abraham et Abimelech percusserunt foedus inter se, ne nocerent 28 sibi alterutrum, et de redditione putei, quem vi abstulerant servi Abimelech, deditque Abraham Abimelech oves, et boves, et septem agnos: Abraham enim pater multarum gentium; Abimelech vero pater meus rex interpretatur: quid igitur per hos duos patres, nisi animam et carnem intelligimus? Quae si inter se convenerint, nihil molle et femineum habentes, sed totum virile et masculinum possidentes, merito non matres, sed patres appellantur. Unde ipsa [Col. 0198A] Veritas ait: »Si duo ex vobis consenserint, de omni re, quam petierint, fiet eis (Matth. XVIII, 19).« Sed quoniam anima possidet intellectum, consilium et rationem, quod caro non habet, aliter vicissim convenire non poterunt, nisi animam caro sequatur. Abraham igitur vir sanctus et spiritualis significat animam: Abimelech vero carnalis homo et saecularis carnem designat. Servi autem Abimelech, id est carnis ingluvies, ebrietas, luxuria, et his similia intelliguntur, quae utique soli carni serviunt. Per puteum autem, quem isti servi iniquissimi abstulerant Abrahae, id est animae, sapientiae fontem intelligimus, quae simul cum eis esse non potest. Unde scriptum est: »In malevolam animam non introibit sapientia, nec habitabit in corpore [Col. 0198B] subdito peccatis (Sap. I, 4).« Reddito igitur animae sapientiae puteo, et carne jam domita, spiritui conscientiae dat Abraham, id est anima donat Abimelech, id est carni, oves scilicet, ut simpliciter vivat; boves autem, ut jam non vitiis serviat, sed jugum Christi, quod suave est, ferens, in ejus agro laborare incipiat. Dat ei praeterea septem agnas, id est septem gratias Spiritus sancti, quae semper sunt [(154) 1Kb] ei testimonium foederis, ne contra se bellum ulterius servos suos movere permittat. Bene autem interveniente Fichol militiae principe facta est haec conventio; quia Fichol, qui os omnium interpretatur, sapientiam designat, quae et linguas infantium facit disertas, et sine qua vera pax, et concordia esse non potest.



CAPUT XXII.
[Col. 0198C]

»Quae postquam gesta sunt, tentavit Deus Abraham, et dixit ad eum: Tolle filium tuum unigenitum, quem diligis, Isaac, et vade in terram visionis, atque ibi offeres eum in holocaustum super unum montium, quem monstravero tibi.« Praecipitur Abrahae ut eo in monte immolet filium, in quo Christus Dominus est crucifixus. Mons enim visionis est Sion, qui et ipse visio vel speculatio interpretatur. Quamvis igitur non eodem loco, tamen eodem monte utrumque actum est, ut aptissime Deus monstraret quid per hoc sacrificium monstrare vellet. Ducitur ergo Isaac ad victimam, et cum resistere posset, sponte tamen se ligari, et super aram poni permittit. Sic enim Josephus ait: Jam illius [Col. 0198D] erat aetatis, ut patrem, si vellet, facile superare posset; sed postquam hoc Deum praecepisse cognoverat, sponte se ad immolandum dedit, ne Dei resisteret voluntati. Quis igitur in hoc, Abraham an Isaac, laudabilior sit, non facile apparet. Abraham tamen resurgere mox filium, si occideretur, sperabat, quoniam Deum non posse mentiri sciebat. Quomodo enim gens illa coeli stellis comparata de Isaac nasceretur, si mortuus non resurgeret? Interdicitur ergo Abrahae, ne puerum occidat. Puerum autem usitato locutionis more eum appellat, quomodo [Col. 0199A] majores quoque natu pueros dici consueverat. »Respiciens ergo Abraham [(155) 1Kb] vidit arietem inter vepres haerentem cornibus, quem assumens obtulit holocaustum pro filio.« Laudatur Abraham de facto, benedicitur a Domino, promittitur ei semen insuperabile, et in quo omnes gentes benedicantur; pro quo Christus intelligitur, in quo qui non benedicitur, non est benedictus. Allegorice autem Abraham, qui pater multarum gentium, vel pater excelsus interpretatur, Deum Patrem significat, de quo scriptum est: »Excelsus super omnes gentes Dominus (Psal. CXII, 4).« Isaac vero filium ejus Jesum Christum, qui et ipse factus est obediens Patri usque ad mortem. Ara vero crucem designat, in qua ipse est immolatus. Aries autem qui immolatur [Col. 0199B] pro Isaac, caro Christi est; est enim Christus Deus et homo, secundum divinitatem quidem immortalis et impassibilis; secundum humanitatem vero passibilis atque mortalis. Christo igitur in cruce posito, solus aries immolatur, solus agnus occiditur, sola caro crucifigitur: non enim secundum divinitatem passus est Christus. Hoc igitur causae exstitit, quare pro Isaac aries est immolatus. Quod autem circa cornua, et in capite arietis vepres haerebant, nonne tibi spinea corona esse videtur in capite Salvatoris? Quid est autem, quod Dominus Abrahae loquitur dicens: »Nunc cognovi quod timeas Deum?« Nunquid prius non cognoscebat? Tale est igitur, ac si diceret: Nunc te tentando, te probando cognovi, id est, cunctis gentibus notum [Col. 0199C] feci quod timeas Dominum: nisi enim Abraham tentaretur, ejus obedientia non cognosceretur.



CAPUT XXIII.

Vixit autem Sara centum viginti septem annis, et mortua est; quam, empto agro, Abraham sepelivit in spelunca duplici, in qua Adam et Eva, Abraham et Sara, Isaac et Rebecca sepulti 29 esse referuntur, in quam et Jacob de Aegypto delatus est. Quid enim per speluncam duplicem, in qua patriarcharum corpora requiescunt, nisi coelestem patriam intelligimus? quae ideo duplex dicitur, quia bona duplicia sanctis praestat. Unde scriptum est: »Duplicia in terra sua possidebunt (Isa. LXI, 7).« Ibi enim usque ad judicium solae animae; post judicium autem animae et corpora aeterna beatitudine perfruentur. [Col. 0199D] Merito igitur non in sepulcris Chananaeorum, sed in hac tam nobili spelunca vir sanctus et Spiritu Dei plenus uxorem suam sepelire voluit.



CAPUT XXIV.

Post haec narratur quomodo Abraham praecepit servo suo ut poneret manum subter femur suum, et juraret quod non acciperet uxorem Isaac filio suo nisi de cognatione sua. Fecit igitur servus quod ei praeceptum fuerat, tulitque decem camelos de grege domini sui, oneravitque eos ex omnibus bonis ejus, et pergens in Mesopotamiam invenit Rebeccam filiam Bathuelis filii Nachor fratris Abrahae domini [Col. 0200A] sui, quae venerat ad puteum, ad hauriendam aquam, cui inaures, et armillas, vasa aurea et argentea dedit, et vestes pro munere, eamque domino suo accepit uxorem. Dicamus ergo quid femur Abrahae, quid Isaac, quid servus, quid Rebecca, quid puteus, quid ornamenta sibi data, quid ejus propinqui significent. Quid enim per femur Abrahae (de quo, sicut Matthaeus evangelista describit (cap. I), Christus secundum carnem originem ducit,) nisi humanitatem intelligimus? Magnum est igitur hoc juramentum, quod super carnem fit mundi Conditoris. Quod autem Isaac Christum significet, Apostolus testatur, dicens: »Non dicit: In seminibus, quasi in multis; sed quasi in uno: Et semini tuo, quod est Christus (Galat. III, 16).« Decem vero cameli prophetarum est multitudo, [Col. 0200B] qui ideo decem fuisse dicuntur, quoniam decenarius numerus omnes in se numeros continet: hoc est decem, quod omnes. Multum ergo conveniens fuit ut ad Rebeccam deferendam omnes prophetae ducerentur. Onerati pergunt cameli, quia magnae sunt divitiae prophetarum. Sed quis est iste servus, qui eos ducit? Quis, inquam, nisi apostolorum chorus, et praecipue Paulus, servus Jesu Christi? Isti ergo inveniunt Rebeccam, isti inveniunt S. Ecclesiam, isti inveniunt patientiam. Sic enim interpretatur Rebecca. Ipsa est enim, cui Dominus ait: »In patientia vestra possidebitis animas vestras (Luc. XXI, 19).« Sed qualis erat Rebecca, dicat Moyses. »Puella decora nimis, virgoque pulcherrima, et incognita viro.« Talis est igitur Ecclesia, non habens maculam [Col. 0200C] neque rugam. Haec autem venerat ad puteum, haec venerat ad hauriendam aquam. Sed quid invenit? Servus Abraham, servus Christi, eos invenit, qui vivam et indeficientem ferebant aquam. Sic enim et mulier Samaritana, dum venit ad puteum haurire aquam, et Christum ibi reperit promittentem aquam vivam. Sed multo melior Rebecca, quam mulier Samaritana: ab illa enim vix aqua extorquetur, haec autem sua sponte promittit. Illa denique dicit: »Quomodo tu, cum Judaeus sis, a me bibere petis, quae sum mulier Samaritana?« (Joan. IV, 9.) Haec autem ait: »Bibe, Domine mi; nam et camelis tuis potum tribuam.« Sed quid est quod isti aquam ab eis petunt, quibus aquam dare venerant, nisi ut in re vilissima, et quae plurimum abundat, eos probent, [Col. 0200D] quam circa proximos habeant misericordiam et charitatem, quibus Christi sacramenta commitere debent? Ideo enim dicitur, quia non perdet mercedem suam, qui vel calicem aquae frigidae proximo dederit (Matth. X, 42). Postquam autem obediens, patiens et misericors Rebecca esse probatur, dantur ei inaures, quibus ornata, fiat apta et docilis audire verbum Dei. Tales enim, et sic ornatas aures quaerebat Christus, cum diceret: »Qui habet aures audiendi, audiat (Luc. VIII, 8).« Merito autem prius aures Ecclesiae ornantur, et sic per eas venitur ad reliqua membra, quia ipsae sunt, quae [Col. 0201A] prius occurrerunt venienti Verbo Dei. Ideo Psalmista ab auribus incipiens ait: »Audi, filia, et inclina aurem tuam (Psal. XLIV, 12).« Quibus ornatis, venitur ad manus, per quas opera intelligimus; quia non sufficit audisse, nisi et ea quae audiuntur opere compleantur. Unde et ipse Dominus ait: »Beati qui audiunt verbum Dei, et custodiunt illud (Luc. XI, 28).« Et Apostolus: »Non auditores, inquit, legis justi sunt apud Deum, sed factores (Rom. II, 13).« His autem ita gestis, interrogatur cujus sit, quae ait: »Filia sum Bathuelis, filii Nachor, et Melchae.« Bathuel enim interpretatur virgo Dei; Nachor requies luminis; Melcha regina ejus. Quae est ergo virgo Dei, cujus filiam se esse Rebecca gloriatur, nisi illa de qua Apostolus ait: »Illa autem Jerusalem, quae [Col. 0201B] sursum est, libera est, quae est mater nostra (Galat. IV, 26).« De qua et Joannes ait: »Vidi civitatem sanctam, Jerusalem novam descendentem de coelo a Deo, paratam sicut sponsam ornatam viro suo (Apoc. XXI, 2).« Hujus ergo virginis filia est Rebecca, hujus filia est Ecclesia, quae in hac vita moratur, et degit. Sed quid Nachor, id est requies luminis, nisi Deus pater intelligitur, in quo ille requiescit, qui dicitur lumen de lumine? Quid vero Melcha, id est regina ejus, nisi Christus, Dei virtus, et Dei sapientia? Talibus igitur parentibus, talique progenie exorta, magnis ditata muneribus, prophetarum vehiculo, Christo Domino desponsata, Rebecca deducitur. Est enim superaedificata super fundamentum apostolorum et prophetarum. Quid autem vasa aurea et argentea, et [Col. 0201C] vestes quae dantur Rebeccae, significant, 30 nisi doctrinam, exempla, mores, vitam, conversationem, et institutionem apostolorum et prophetarum, quibus instructa et ornata S. Ecclesia Domino placet?

Eo autem tempore egressus fuerat Isaac ad meditandum in agro, quem Rebecca cum vidisset, descendit de camelo, et cooperuit se pallio. Qui introduxit eam in tabernaculum Sarae matris suae, et accepit uxorem, et in tantum dilexit eam, ut dolorem, qui ex morte matris acciderat, temperaret. Eo, inquam, tempore, quo apostoli praedicare coeperunt, quo ad Christum Dominum suum Ecclesiam duxerunt, Christus Dominus egressus fuerat a Patre, et venerat in mundum: de quo scriptum est: »Post haec in terris visus est, et cum hominibus conversatus [Col. 0201D] est (Baruch. III, 38).« Sed quare venerat? Ad meditandum: de eo namque dictum fuerat: »Sed in lege Domini fuit voluntas ejus, et in lege ejus meditabitur die ac nocte (Ps. I, 2).« Inde etiam animalia, quae non ruminant, immunda vocantur. Venerat ergo ad meditandum; id est, ad hoc venerat, ut nos meditari, et scripturas ruminare, et spiritualiter intelligere doceret. Ideoque hinc dicitur: quia ambulat per viam, quae ducit ad puteum, cujus nomen est viventis et videntis. Puteus iste Spiritus sanctus est, qui nos spiritualiter Scripturas intelligere facit. Ambulabat ergo per viam, non per illam [Col. 0202A] quae ducit ad litteram, qua Judaei gradiuntur, sed per illam, quae ducit ad Spiritum, qua Ecclesia incedit: quia »littera occidit, spiritus autem vivificat (II Cor. III, 6).« Puteus viventis ideo dicitur, quia mentis oculos illuminat, et quia videre facit, videntis appellatur. Hac igitur aqua, hoc spiritu repletus Christus dicebat: »Spiritus Domini super me, eo quod unxerit me, evangelizare pauperibus misit me (Luc. IV, 18).« Quod autem Rebecca eum videns, de camelo descenderit, timoris, et humilitatis est indicium. Quod vero pallio se operuit, aut erubuit, aut decentior apparere voluit. Quanto igitur sancti viri Deo familiarius appropinquant, tanto magis se humiliare, ut ei placeant, et decentius adornare se debent. Introduxit autem eam in tabernaculum matris suae, et accepit [Col. 0202B] uxorem; quia eo amore Ecclesiam diligere coepit, quo prius dilexit Synagogam: illa namque cadente, ista surrexit. Unde et subditur: »et in tantum dilexit eam, ut dolorem, qui ei ex morte matris acciderat, temperaret.« Plus enim hic optimus filius de morte matris quam de sua dolebat, eum in cruce pendens diceret: »Pater, ignosce illis, quia nesciunt quid faciunt (Luc. XXIII, 34).« Mater enim illius, secundum carnem, Synagoga fuit, quia de Judaeorum stirpe natus est Christus.



CAPUT XXV.

Sequitur autem quod Abraham duxit aliam uxorem nomine Cethuram, de qua plures filios habuit, deditque cuncta, quae possederat, Isaac; filiis autem concubinarum largitus est munera, et separavit eos [Col. 0202C] ab Isaac. Non est autem putandum quod vir sanctus et Deo charus libidinis causa alias duxerit uxores: sed quia nomine pater erat, re etiam multorum filiorum pater esse volebat. Significabat praeterea Deum unam sanctam uxorem habere, quae sibi legitimos, et haereditate dignos filios pareret, et multas haberet concubinas, quae spurios et ab haereditate pellendos filios generaret, quales sunt Judaei, pagani, et haeretici. Unde bene subditur: »Quia dedit filio suo Isaac cuncta quae possidebat; filiis autem concubinarum largitus est munera.« Ipse enim Christus ait: »Omnia, quae habet Pater, mea sunt (Joan. XVI, 15).« Si enim sua, ergo nostra. »Sumus enim, ut Apostolus ait, haeredes Dei, et cohaeredes Christi (Rom. VIII, 17).« Filiis autem concubinarum [Col. 0202D] largitus est munera [(156) 1Kb] , bona scilicet temporalia, mundi substantiam, intellectum et rationem, multarum artium peritiam, et multa alia bona praecipua, quibus illi male utuntur, et separavit eos ab Isaac. »Quae enim societas luci ad tenebras? aut quae pars fideli cum infideli? quae conventio Christi ad Belial?« (II Cor. VI, 15.) Apostolus est, qui loquitur. Notandum vero est quod easdem et uxores, et concubinas vocat.

Vixit autem Abraham centum septuaginta quinque annis, et deficiens mortuus est in senectute bona, utpote in cujus vita nihil reprehensibile invenitur. [Col. 0203A] Et sepelierunt eum Isaac, et Ismael in sepulcro duplici. Et post obitum illius benedixit Deus Isaac filio ejus, qui habitabat juxta puteum nomine viventis et videntis omnia; quoniam sapientiae, et justitiae intentus, in lege Dei meditabatur die ac nocte. Supervixit autem Abraham, postquam Isaac duxit uxorem, triginta quinque annis.

Quadraginta autem annorum erat Isaac quando duxit uxorem, pro qua, quia sterilis erat, rogavit Dominum, et concepit. »Sed collidebantur in utero ejus parvuli. Ivit igitur, ut consuleret et Dominum, qui respondens ait: Duae gentes in utero tuo, et duo populi ex ventre tuo dividentur, populusque populum superabit, et major serviet minori. Nati sunt igitur; sed prior Esau egressus rufus erat et in [Col. 0203B] morem pellis totus hispidus: alter egrediens plantam fratris manu tenebat, ideoque vocatus est Jacob.« In Evangelio enim Dominus ait: »Petite, et accipietis, quaerite, et invenietis, pulsate, et aperietur (Luc. XI, 9).« Apparet 31 ergo quia vult rogari Deus, et quod facturus est, precibus accelerat. Sterilis erat Rebecca, paritura tamen; quae non peperisset, nisi pro ea Isaac Dominum rogasset. Pugna vero eorum parvulorum in utero, discordiam, quam ipsi et filii eorum habituri erant, significabat. Sed quo ivit Rebecca, ut consuleret Dominum, nisi quia more solito sacrificavit, et responsum petiit? Accepit autem responsum, quod major minori serviret, et populus populum superaret. Non quod Esau servierit Jacob, sed quia filii Jacob usque ad Christi nativitatem, non solum [Col. 0203C] filios Esau, sed cunctas gentes in circuitu afflixerint, et superaverint. Lege veteres historias, et invenies. Post Christi nativitatem, jam non Judaei, sed Christiani dicuntur semen Jacob, ejusque filii, quibus etiam secundum litteram et secundum spiritum, non solum filii Esau, verum etiam ipsi Judaei et cunctae nationes serviunt. Quod autem post Christi nativitatem non Judaei, sed Christiani dicantur semen Jacob, dicat Apostolus: »Non utique omnes qui sunt ex Israel, hi sunt Israelitae: neque qui semen sunt Abrahae, omnes filii, sed in Isaac vocabitur tibi semen (Rom. IX, 6);« id est non qui filii carnis, hi sunt filii, sed qui filii sunt promissionis, aestimantur in semine. Et in Evangelio dicitur: »Potens est [Col. 0203D] Deus de lapidibus istis suscitare filios Abrahae (Luc. III, 8).« Et Dominus ad Judaeos: »Si filii, inquit, Abrahae fuissetis, opera Abrahae faceretis (Joan. VIII, 39).« Ex his ergo manifestum est quia jam non Judaei, sed Christiani semen Jacob appellantur. Qui etiam nunc Esau per plantam tenent, quoniam eos nequaquam Judaei eorumque servitia effugere possunt. Per primogenita vero, quae Esau vendidit, sacerdotalis dignitas intelligitur, quae quidem bene Jacob emisse dicitur, quia S. Ecclesia, quae per Jacob figuratur, modo possidet hanc dignitatem, Judaeis sine lege, sine rege, sine sacerdotio permanentibus. Pro panis namque et lentis edulio, pro commodo terrenae substantiae, ne forte locum amitterent, clamaverunt Judaei: »Non habemus regem, [Col. 0204A] nisi Caesarem (Joan. XIX, 15); hac enim voce negaverunt Christum, et hac sacerdotem, et sacerdotium amiserunt, et qui timebant, nisi Christum occiderent, et locum et gentem perderent, eo occiso, omnia perdiderunt. At vero Jacob et filii Ecclesiae esuriunt et sitiunt, et non solum panem et lentis edulium, verum etiam omnia, quae possident, vendentes, hanc dignitatem et gratiam emunt. Miseri Judaei, qui tantam dignitatem perdiderunt, et qui omnium primogeniti fuerant, alios supra se in sacerdotii dignitate stare conspiciunt. Quanto melius eis fuisset esuriisse, et jejunasse, quam ut eis male saturatis diceretur: »Incrassatus est dilectus, et recalcitravit, incrassatus, impinguatus, dilatatus dereliquit Deum factorem suum, et recessit a Deo salutari suo (Deut. [Col. 0204B] XXXII, 15).«



CAPUT XXVI.

Sequitur autem quod, orta fame super terram, Isaac abiit ad Abimelech regem Palaestinorum, dixitque de Rebecca, quod soror sua esset; sed cognita causa, praecepit Abimelech ne quis eam tangere auderet. »Sevit autem in terra illa, et invenit in ipso anno centuplum. Benedixitque ei Deus, et locupletatus est valde. Ob hoc invidentes ei Palaestini, omnes puteos quos foderant servi patris sui Abraham, obstruxerunt, implentes humo, in tantum, ut ipse Abimelech diceret: Recede a nobis, quia nobis potentior factus es valde.« Recessit igitur, sed jurgium pro puteis non quievit, donec Abimelech veniens posuit foedus cum eo. Sciebat [Col. 0204C] enim Isaac patrem suum sapientem virum fuisse, et exempla sequens, ubi habetur consilium evadendi periculum, stultum esse putat casui se committere et fortunae. Si enim dixisset Rebeccam suam esse uxorem, fieri poterat ut occideretur; maluit igitur dicere suam esse sororem, ne suspensus staret inter utrumque: sic enim et Abraham fecisse cognoverat. Sic et nos in rebus dubiis facere debemus. Noluit autem Moyses silentio praeterire rem tam memorabilem, et quae raro accidere solet, videlicet, quod Isaac de uno modio sementis centum colligere meruit. Hoc enim in Evangelio ait Dominus: »Semen cecidit in terram bonam, et protulit fructum, aliud trigesimum, aliud sexagesimum, aliud centesimum [Col. 0204D] (Matth. XIII, 8).« In hoc igitur eum justum perfectumque virum fuisse demonstrat, qui centesimum fructum colligere meruit. Sed qui sunt servi Abrahae, qui puteos fodiunt et tam laboriose omnibus in locis aquam quaerunt? Qui sunt etiam Palaestini, qui eos obstruunt et humo replent? Servi enim Abrahae, majoris videlicet Abrahae, prophetae sunt, apostoli et doctores. Isti puteos fodiunt; isti Scripturas perscrutantur; isti libros sacros spiritualiter exponunt; isti, abjecto velamine litterae, vivam aquam nobis propinant. Palaestini, qui cadentes poculo interpretantur, haeretici sunt, Judaei et philosophi. Hi enim falsa et haeretica doctrina inebriati, et quasi frenetici, et ebrii propter insaniae et falsitatis poculum cadentes, non solum alios puteos, verum etiam ipsa [Col. 0205A] quatuor Evangeliorum doctrinae fluenta claudere, et obstruere conantur. Sed quoniam in quibusdam nobiscum sentiunt, ideo etiam pro quibusdam puteis non contendisse dicuntur. De foedere autem Abimelech cum Isaac, id ipsum intelligamus, quod superius exposuimus de foedere ejusdem cum Abraham. [(157) 1Kb] Ut modo Isaac significat animam, 32 ut superius significavit, ita et Abimelech significat carnem. Veniat igitur Abimelech ad Isaac, veniat caro ad animam, audiat quod scriptum est: [(158) 1Kb] Redite, peccatores, ad cor: faciant foedus, conveniant pariter, et jam non carnalem, sed et spiritualem intelligentiam sequantur: bibant aquam de fontibus Israel. Quod si fecerint, jam ulterius puteos Abrahae obstruere non optabunt; servi quoque ejus puteos [Col. 0205B] effodere non cessabunt. Quot enim puteos Hieronymus, quot Augustinus, quot Ambrosius fodit, ut merito locus ille, in quo isti habitant (Ecclesia videlicet), Bersabee, id est puteus [(159) 1Kb] satietatis, appelletur.



CAPUT XXVII.

»Senuit autem Isaac, et caligaverunt oculi ejus, et videre non poterat, vocavitque filium suum, ut ei benediceret.« Sed consilio Rebeccae intervenit Jacob, haedorum pellibus involutus, ne cognosceretur, ferens pulmentum et patrem ad vescendum invitans: quem postquam Isaac tetigit, et osculatus est, ejusque vestimentorum fragrantiam sensit, benedicens ait: »Ecce odor filii mei, sicut odor agri pleni cui benedixit Deus: det tibi Deus, de [Col. 0205C] rore coeli et de pinguedine terrae, abundantiam frumenti, et vini, et olei, et serviant tibi populi et adorent te tribus. Esto dominus fratrum tuorum et incurventur ante te filii matris tuae: qui maledixerit tibi, maledictus erit, et qui benedixerit tibi, benedictionibus repleatur.« Quid enim per Isaac, nisi Judaicus populus, qui alio nomine Synagoga vocatur? Quid vero per Esau, nisi Judaei carnaliter viventes? Quid autem per Jacob, nisi Christum, et Ecclesiam intelligere debemus, cujus ipse caput est? Senuit autem Isaac, quando, succedente baptismo, circumcisio cessare coepit; qui enim veterascit et senescit, prope interitum est. Caligaverunt oculi ejus, et videre non poterat, quia spiritualem intelligentiam sub velamine litterae non cognoscebat. [Col. 0205D] Denique et cum Christo loquens caecutientibus oculis, quis esset, nesciebat. Vocavit igitur Esau, vocavit carnales filios, praecepitque ut, more solito, de venatione sua sibi afferret. Nunquam hostiis et holocaustis, nunquam animalium sanguine et sacrificiis satiatur Synogoga. Praesens erat Christus, cujus eloquia super mel et favum sunt dulciora, immolabatur agnus, qui tollit peccata mundi: adhuc tamen Synagoga carnes quaerebat; adhuc hircos immolabat, et comedebat, et hoc quidem esuriens [Col. 0206A] Isaac significabat. Clamat Dominus: »Non accipiam de domo tua vitulos, neque de gregibus tuis hircos (Psal. XLIX, 9).« Itemque: »Quo mihi multitudinem victimarum vestrarum, dicit Dominus? plenus sum; holocausta arietum, et adipem pinguium, et sanguinem vitulorum, et agnorum, et hircorum nolui (Isa. I, 11).« Et tamen Isaac dicit, insatiabilis Synagoga postulat: »Affer mihi de venatione tua.« Cum autem quotidie Synagoga his sacrificiis inhiaret, advenit Jacob, advenit Christus, sed quomodo venit? Vis audire quomodo? haedorum pellibus involutus, id est in similitudine carnis peccati. »Exinanivit enim se, formam servi accipiens, in similitudinem hominum factus, et habitu inventus ut homo (Philip. II 7).« Hoc enim fuit primum [Col. 0206B] hominis indumentum, quando primus homo de paradiso expulsus est. Tali igitur veste indutus venit Christus, ferens secum duos haedos optimos; alterum pro peccato, et alterum in holocausto, carnem videlicet et sanguinem suum: his etenim peccatum originale solvitur, et Deus ab indignatione placatur. Hos autem haedos coxit Rebecca, quae interpretatur patientia multa. Multa igitur patientia hoc fecit, quod pro nobis Christus se coqui et occidi permisit; nisi enim patientiam multam habuisset, se a Judaeis crucifigi passus non fuisset. »Ipse enim, ut Apostolus ait, dilexit nos, et tradidit semetipsum pro nobis (Ephes. V, 2).« Oblatus est igitur, quia ipse voluit, et passus est patientia sua. De hoc enim haedo dictum fuerat: »Ne coquas haedum in lacte matris [Col. 0206C] suae (Exod. XXIII, 19).« Coquitur ergo haedus, sed non in lacte matris, quando occiditur Christus, sed jam ablactatus. Quid est autem, quod Isaac osculatur, et tangit Jacob, et in ejus vestimentorum fragrantia delectatur, nisi quia praesentia carnis cum Judaeis Christus et locutus, et conversatus est, et odore notitiae suae et miraculorum, quae faciebat, ad tempus sunt delectati? Scriptum est enim (Matth. XIV, 36), quoniam et ejus vestimenta infirmos sanarint; quotquot autem tangebant eum salvi fiebant a quacunque detinebantur infirmitate. Benedicit autem Isaac Jacob et non cognoscit: quoniam usque hodie Judaei Christum benedicunt; cui tamen benedicant, non intelligunt: omnes enim Scripturae benedictionibus [Col. 0206D] plenae sunt, nam et patriarchae et prophetae Christi benedictiones scripserunt, quas quidem Judaei legentes, Christum etiam nolentes benedicunt [(160) 1Kb] . Putant enim se benedicere quemdam alium Christum, qui non est alius, nisi Antichristus. Sicut enim Jacob Christum et Ecclesiam significat, cujus caput iste est, ita Esau Antichristum et Judaeos carnaliter viventes designat, qui ipsius membra sunt. 33 Hic autem cum venerit, cum de venatione redierit, omnes legis caeremonias et sacrificia restaurabit. Sed priusquam hic veniat, audiamus qualiter [Col. 0207A] Isaac benedicat Jacob. »Ecce, inquit, odor filii mei, sicut odor agri pleni, cui benedixit Dominus.« Hoc autem, et ipse Dominus ait: »Ego flos campi, et lilium convallium (Cant. II, 1).« Talis est igitur odor Christi, qualis odor campi, liliorum, et rosarum, et aliorum odoramentorum repleti. Per quae virtutes intelligimus, et sancti Spiritus gratias, quibus ipse unctus est pro participibus suis. Unde et subditur: »Det tibi Deus de rore coeli.« Quid est enim ros coeli, nisi spiritus sapientiae et intellectus, spiritus consilii et fortitudinis spiritus scientiae et pietatis, et spiritus timoris Domini? (Isa. XI, 2). Tali enim rore abundat Christus [(160*) 1Kb] . Terrae vero pinguedine, quaeque meliora, quae terra, id est Ecclesia, possidet, intelliguntur. Unde consequenter adjungitur: [Col. 0207B] »Frumenti et vini et olei abundantiam.« Per haec enim, quibus homines nutriuntur et vivunt, fidem, spem et charitatem, sive apostolos et doctores, qui nos spiritualibus nutriunt alimentis, intelligimus. De fide enim dicitur quod: »Impossibile, est sine fide placere Deo (Hebr. XI, 6).« De charitate autem: »Deus charitas est (II Joan. IV, 16), qua Christus dilexit nos, et lavit a peccatis nostris in sanguine suo (Apoc. I, 5).« De spe vero: »Quia spe salvi facti sumus (Rom. IX, 34).« Quod autem populi ei serviant, et tribus eum adorent, et quod ipse sit dominus fratrum suorum, et filii matris ejus, id est Ecclesiae vel Synagogae ante eum incurventur, tam manifestum est, ut expositione non indigeat. Ipse enim ait: »Vivo ego, dicit Dominus, quia mihi [Col. 0207C] curvabitur omne genu, et confitebitur omnis lingua (Is. XLV, 23).« Et Apostolus: »Propter quod et Deus exaltavit illum, et donavit illi nomen quod est super omne nomen, ut in nomine Domini omne genu flectatur coelestium, terrestrium et infernorum (Philip. II, 10).« Haec autem dum agerentur, venit Esau. Venturus est enim in fine saeculi cum magna multitudine Judaeorum. Nondum enim venit, quia nondum Synagoga a Christi benedictione cessavit; benedicit enim ei et manifeste per bonos, benedicit et in Scripturis sanctis per non bonos. Veniet igitur cibos afferens, sacrificia immolans. Haec autem sacrificia non recipiet Isaac: isti cibi non placebunt patriarchis et prophetis. Jam enim suscepit Isaac [Col. 0207D] cibos Jacob, jam sanctorum Synagoga saturata est de sacrificiis Christi. Sed quia scriptum est: »In diebus illis salvabitur Juda, et Israel habitabit confidenter (Jer. XXXIII, 16).« Et, »cum plenitudo gentium venerit, tunc Israel salvus fiet (Rom. XI, 25);« et: »Si fuerit numerus filiorum Israel, sicut arena maris, reliquiae convertentur ad Dominum (Rom. IX, 27).« Quia, inquam, hoc scriptum est, necessario credere debemus quia non ex toto privabitur Esau, id est populus Judaicus, benedictione patris; sed quicunque convertentur ad Dominum, suscipient benedictionem [Col. 0208A] Synagogae, id est patriarcharum et prophetarum. A Christi e go nativitate usque ad id tempus, Esau errans in venatione, maximoque labore cibum quaerens, tunc convertetur, tunc gemens, plorans et poenitens audire merebitur: »In pinguedine terrae et in rore coeli desuper erit benedictio tua.« Hoc autem superius expositum est. Et quia poenituit, eamdem cum fratre benedictionem suscipiet. Quod autem sequitur: »Vives gladio,« secundum litteram, ad Esau pertinet, quia venator exstitit. »Et fratri tuo servies.« Quoniam in circuitu Israeliticus populus dominatus est. »Tempusque veniet, cum excuties et solves jugum ejus de cervicibus tuis [(161) 1Kb] .« Hoc totum juxta litteram completum est, multumque Judaeis nocuit, quod jugum fratris [Col. 0208B] excusserint de cervicibus suis. Jugum enim ejus suave est, et onus ejus leve (Matth. XI, 36). Hoc autem sciendum est quod non omnia quae historia narrat allegorice exponenda sunt; alioquin historia non esset.



CAPUT XXVIII.

»Oderat ergo Esau Jacob, et cogitabat occidere eum. Nuntiata sunt autem haec Rebeccae.« Sed a quo nuntiata sunt, nisi ab eo, qui solus novit cogitationes hominum, et nunquam deserit sperantes in se? Ex praecepto igitur patris et matris profectus est Jacob in Mesopotamiam ad Laban avunculum suum. »Cumque venisset in quemdam locum, et vellet ibi requiescere, tulit unum lapidem, et supponens [Col. 0208C] capiti suo, dormivit in eodem loco. Viditque in somnis scalam, stantem super terram, cujus cacumen coelos tangebat, et angelos ascendentes, et descendentes per eam, et Dominum innixum scalae, dicentem sibi: Ego sum Dominus Deus Abraham patris tui, et Deus Isaac; terram, in qua dormis, tibi dabo, et semini tuo etc. Cumque evigilasset Jacob de somno, ait: Vere Dominus est in loco isto. Quam terribilis, inquit, est locus iste! non est hic aliud, nisi domus Dei, et porta coeli. Surgens ergo mane, tulit lapidem, quem supposuerat capiti suo, et erexit in titulum, fundens oleum desuper;« vovens se decimas ex omnibus esse daturum, si Dominus eum custodiret, et vitae necessaria ei tribueret. Dicamus ergo quid [Col. 0208D] lapis, quid scala, et quid angeli significent. Lapis ille, super quem Jacob dormivit, Christus 34 est, qui pluribus in locis lapis vocatur. Super ejus pectus quoque Jo. Evangelista recumbens, non minora, quam Jacob, videre meruit. Super hoc igitur lapide dormiant (»beati« enim »mortui, qui in Domino moriuntur Joan. XIV, 13«), quicunque coelestia videre desiderant. Scala vero, quae coelum tangebat, virtutum et bonorum operum concatenatio intelligitur. [(162) 1Kb] Sicut enim per scalam quibusdam gradibus ad altiora conscenditur, ita de virtute de virtutem [Col. 0209A] proficiscentibus, »videbitur Deus deorum in Sion (Psal. LXXXIII, 8).« Angeli vero, qui per hanc scalam ascendebant et descendebant, sanctos viros significabant, qui virtutum gradibus et bonis operibus ad coelestia regna conscendunt; sic enim itur ad astra. Quid est autem quod angeli non solum ascendere, sed descendere quoque videntur, nisi quia sancti viri in hac vita sine peccato esse non possunt? »Si enim dixerimus quia peccatum non habemus, ipsi nos seducimus, et veritas in nobis non est (I Joan. I, 8).« Quoties igitur sancti peccant, per hanc scalam descendunt. Bene autem huic scalae innixus, sive obfirmatus Dominus stare videtur, ut nos quoque doceat quod semper virtutum baculo inniti debeamus. Hic enim non est baculus [Col. 0209B] arundineus, et qui facile frangatur; qui innixus fuerit, secure stare poterit. Evigilans autem a somno Jacob ait: »Vere Dominus est in loco isto,« in quo eum et loquentem audivi, et super dormiens quievi, et ego nesciebam; ideoque, si quid peccavi, non exhibens huic lapidi dignam reverentiam, ignoranter feci. »Quam terribilis est locus iste,« in quo Deus habitare dignatur; »non est hic aliud, nisi domus Dei, et porta coeli:« in quo et angeli habitant, et sanctorum scala conspicitur. »Erexit igitur lapidem in titulum,« venerans illum in lapide, qui per illum lapidem significabatur, quem quia Deus oleo laetitiae unxerat prae participibus suis, ipse quoque super eum oleum fudit. Deinde ait: »Et lapis »iste, quem erexi in titulum, vocabitur domus [Col. 0209C] Dei.« Ille etenim lapis Christi carnem significabat, in quo omnis, plenitudo divinitatis habitabat corporaliter, de qua scriptum est: »Sapientia aedificavit sibi domum [(163) 1Kb] (Prov. IX, 1).« Sapientia Verbi aedificavit sibi domum, carnem videlicet, quam assumpsit; quia »Verbum caro factum est, et habitavit in nobis (Joan. I, 14).« Et »excidit columnas septem;« id est septem Spiritus sancti gratias, quae semper hanc domum sustinerent. Nondum autem de decimis lex scripta erat, et jam se Jacob decimas daturum esse promittit. Hoc enim et Abraham fecisse legitur. Mirum enim per hoc significare volebat, ut quia decimus est homo (novem enim sunt ordines angelorum), illuc quasi pro pignore sui decimas [Col. 0209D] mitterent, ubi se quasi decimas venturos esse sperarent.



CAPUT XXIX.

Profectus inde Jacob venit ad quemdam puteum, juxta quem tres greges ovium accubabant. Ibi, quia cognoverat Rachel cum grege esse venturam, eam praestolatus est, et adaquato grege, osculatus est eam. Deinde venit ad Laban, servivitque ei pro Rachel septem annis, septemque aliis pro Lia. Dicendum est ergo, quid Jacob, quid Laban, et filiae ejus significent. Jacob autem multis de causis Christum significat, praesertim hoc in loco, quia pastor [Col. 0210A] exstitit. Laban vero, qui candidus interpretatur, mundum designat, quorum nomina satis sibi convenire videntur. Quis enim mundi hujus candorem et pulchritudinem non miretur? Lia vero, quia lippis erat oculis, et laboriosa interpretatur, Synagogam, sive activam vitam demonstrat. At vero Rachel, quae decoram faciem habebat et interpretatur ovis, Ecclesiam, sive contemplativam vitam ostendit. Sequamur igitur ordinem. Venit Jacob ad puteum. Puteus iste Novi Veterisque Testamenti scientia mihi esse videtur. Tres vero greges ovium, Judaei sunt, Samaritani et haeretici: hi enim tres de hoc puteo bibunt. Bene autem puteus iste magno lapide clauditur; illo scilicet, de quo scriptum est: »Qui claudit, et nemo aperit, qui aperit, et nemo claudit [Col. 0210B] (Apoc. III, 7).«---»Ipse est leo de tribu Juda, qui aperuit librum, et solvit septem signacula ejus (Apoc. V, 5).« Stabat igitur Jacob juxta puteum, et stabant greges ovium; sed quia nondum venerat Rachel, adhuc puteus clausus erat. Tandiu enim clausus est puteus, quandiu Christus loqui non incipit. Venit Rachel, aperitur puteus, adaquantur oves, baptizantur fideles, loquitur, et praedicat Christus. Hoc est enim, quod ait. »Et osculatus est eam.« De hoc enim osculo dicitur: »Osculetur me osculo oris sui (Cantic. I, 1).« Quod autem Rachel nuntiavit Laban patri suo de adventu Jacob, hoc datur intelligere, quod S. Ecclesia Christi adventum huic mundo praedicavit. Qua annuntiante, occurrit Laban; quia praedicante Ecclesia totus mundus ad Christum [Col. 0210C] convertitur. Septem autem annis servivit Jacob pro Lia, septemque pro Rachel, quia per se, sive per servos suos tota hac ultima aetate, quae in septem diebus volvitur, pro conjungendis sibi animabus fidelium Christus Dominus noster huic mundo servit; »Non enim venit ministrari, sed ministrare (Matth. XX, 28).« Quid est autem quod pro Rachel subintroducitur Lia, nisi quia prior est activa vita, quam contemplativa? Praedicare namque, baptizare, eleemosynas dare ad activam vitam pertinent, quae nisi praecedant, nemo erit, qui in Dei contemplatione delectetur. Quis enim contemplabitur, quod nescit? Sequitur:

35 »Videns autem Dominus quod Jacob despiceret [Col. 0210D] Liam, aperuit vulvam ejus, sorore sterile permanente.« Sterilis namque a principio erat Ecclesia, cum jam Synagoga innumerabiles filios peperisset. Activa semper Deo filios parit; contemplativa vero sibi soli proficit. Et illa quidem lippis est oculis; haec vero decora facie, sed sterilis. Haec, omnibus praetermissis, solum Deum videre desiderat; illa sic ad Deum caligantes mentis oculos dirigit, ut hujus vitae necessaria non amittat.



CAPUT XXX.

Sed quid est, quod hae sanctae mulieres, nimio desiderio filiorum non solum per se, verum etiam [Col. 0211A] per ancillas filios pariunt, [(164) 1Kb] nisi quod S. Ecclesia, non solum per justos et catholicos, verum etiam per peccatores et haereticos, et baptizat, et filios generat? Non tamen hi ancillarum filii dicuntur; quoniam quicumque baptizet, sola tamen mater Ecclesia est. Sequitur autem, quod Ruben egressus in agrum invenit mandragoras, quas dedit Liae matri suae; pro quibus Rachel concessit sorori, ut ea nocte Jacob dormiret cum ea. Dicuntur autem mandragorae hanc habere naturam, ut somnum provocent, et hominis imitentur imaginem, et sterili praestent fecunditatem. Per quod datur intelligi quod sancti viri, et solius Dei amplexibus inhaerentes, aliquando quasi gravi sommo gravati, eos, quibus Deum contemplabantur, oculos claudunt, et [Col. 0211B] caeterorum hominum imitantes imaginem, nolentes huic vitae penitus inutiles esse et infecundi, terrenarum rerum dispositionem et procurationem in se suscipiunt. Hoc autem et Apostolus faciebat, qui, quasi Rachel, raptus ad tertium coelum, mox quasi Lia ad maritales descendens concubitus, ait: »Vir uxori debitum reddat, similiter et uxor viro. Vir non habet potestatem sui corporis, sed mulier; et mulier non habet potestatem sui corporis, sed vir (I Cor. VII, 3).« Et quoniam exemplo activae vitae agit hoc contemplativa, non immerito dicitur, quod Rachel has mandragoras emerit a sorore. Quia vero non nisi una nocte ei maritum concessit, non diutius ab ejus contemplatione se extraneam fore significavit. Aliter autem cum Lia, aliter vero cum [Col. 0211C] Rachel habitat Jacob; cum illa carnaliter, cum hac spiritualiter. Ex qua filios generat, huic se visibilem praebet. Suscipiens igitur mandragoras Rachel, id est terrenarum rerum ad tempus curam gerens, concepit, et peperit filium. »Laetare igitur, sterilis, quae non paris; erumpe, et clama, quae non parturis: quia multi filii desertae, magis quam ejus quae habet virum (Galat. IV, 27).«

Sequitur autem de eo quod Jacob postulavit a Laban, ut quidquid in ovibus, et capris rufum fuerit et maculosum et varium, sibi pro mercede daretur. Hoc autem cum Laban concessisset, vidissetque in sommis Jacob omnes mares varios et maculosos super feminas ascendisse, tulit virgas [Col. 0211D] populeas, et amygdalinas, et ex platanis, quas ex parte decorticavit, et ex parte cum corticibus reliquit, posuitque eas in canalibus, ubi effundebatur aqua, ut, dum venissent greges ad bibendum, in earum conspectu conciperent. Dicunt enim philosophi quod in conceptu exteriorem visum natura sequatur, et quod visus contemplatur exterius, hoc [Col. 0212A] natura operatur interius. [(165) 1Kb] Unde in conceptu equarum sive canum, quidam eis ante oculos mares optimi generis ponere solent. Narrant enim quamdam mulierem Aethyopem peperisse, quoniam eo tempore quo concipiebat, ejus figuram in pariete depictam conspexerit; quod quidem ex his, quae jam modo narrantur, satis verisimile esse videtur. Sed quid per canales, quibus aqua effundebatur, nisi Ecclesiae doctores intelliguntur, ex quorum ore, quasi ex quibusdam canalibus, sapientiae et scientiae fluenta decurrunt? Quid vero per virgas, nisi sermones prolixi, longaeque sententiae Scripturarum, quae quidem ex ea parte decorticatae sunt, secundum quam spiritualiter intelliguntur? Ex ea parte vero quae cum corticibus relinquuntur, illae Scripturae [Col. 0212B] sunt quae juxta litteram et solam superficiem exponuntur; quia quae semper crescunt et nunquam deficiunt, merito virides fuisse perhibentur: quarum aliae quidem his, qui vitiorum aestu ardent, refrigerii et suavitatis umbram praebent, secundum populi platanique naturam: aliae vero dulcedinem et delectabilem saporem praestant ad amygdalae similitudinem. In istorum igitur conspectu et intelligentia, oves S. Ecclesiae, quas pastor bonus nutrit, verbi Dei semen concipientes, multarum varietatum filios pariunt. De quibus scriptum est: »Omnis gloria ejus filiae regis ab intus, in fimbriis aureis circumamicta varietatibus (Psal. XLIV, 14).« Non enim unius coloris Ecclesiae filii sunt, sed pro diversitate virtutum, quasi quaedam gemmae diversi coloris [Col. 0212C] in eis refulgent. Hoc autem Jacob ex eo tempore praevidebat, 36 quando mares in somnis super feminas, non nisi varios ascendisse videbat. Hanc autem varietatem, non solum doctores Ecclesiaeque magistri, verum etiam ipsae plebes habere probantur.



CAPUT XXXI.

Dehinc autem narratur quod Jacob fugiens Laban, cum uxoribus et liberis omnique substantia quam possederat, reverteretur in terram nativitatis suae; quem Laban septem diebus persecutus, comprehendit in monte Galaad. Admonitus autem a Domino, ne contra Jacob quidquam asperum loqueretur, facto foedere cum eo, reversus est in locum [Col. 0212D] suum. Jacob vero abiit itinere quo coeperat. Diximus enim, quod Laban hunc mundum significet. Merito igitur Jacob cum uxoribus et filiis omnique substantia fugiens Laban, revertitur in terram patrum suorum, quatenus nobis daret exemplum, ut non diligamus mundum, neque ea quae in mundo sunt. Fugiamus ergo mundi servitutem cum omnibus [Col. 0213A] amicis, et propinquis, quos vel exemplo, vel admonitione salvare valemus. Revertamur in terram patrum nostrorum, in terram lacte, et melle manantem, in terram, quam habitat Abraham, Isaac, et Jacob, nostramque substantiam bene disponentes nobiscum feramus, ut Deo serviat, et non mundo. Non timeamus Laban, id est non timeamus hunc mundum, qui septem diebus, id est omni tempore, nos persequitur, ut suae nos subjiciat servituti. Deus enim non patietur nos tentari supra id quod possumus (I Cor. X, 13); ponamus foedus cum Laban, ponamus foedus cum mundi deliciis et voluptatibus, ut neque ipsae ad nos, neque nos ad ipsas revertamur. Hujus autem foederis testis sit Galaad. Interpretatur autem Galaad acervus testimonii, per quem [Col. 0213B] Scripturas sacras intelligimus, in quibus sanctorum testimonia sunt coacervata. Haec autem separant nos a mundo; haec sunt, quae separant nos ab hujus saeculi vanitatibus. Beatus igitur ille, qui stat juxta Galaad, qui sanctorum credit testimoniis, et in lege Domini meditatur die ac nocte.



CAPUT XXXII.

Ivit igitur Jacob itinere quo coeperat; fueruntque ei obviam angeli Dei, quos cum vidisset, ait: »Castra Dei sunt haec:« misitque nuntios ad Esau, ut inveniret gratiam apud eum. Insuper et munera ei obtulit, ut, si non precibus, saltem muneribus placaretur. Cumque omnibus ante missis, solus in castris remaneret: »Ecce vir luctabatur cum eo usque mane, qui cum eum superare non posset, [Col. 0213C] tetigit nervum femoris ejus, et statim emarcuit. Dixitque ad eum: Dimitte me, aurora est. Respondit: Non dimittam, nisi benedixeris mihi. Ait ergo: Quod nomen est tibi? Respondit: Jacob. At ille: Nequaquam Jacob appellabitur nomen tuum, sed Israel: quoniam si contra Deum fortis fuisti, quanto magis contra homines praevalebis? Interrogavit eum Jacob: Dic mihi, quo appellaris nomine. Respondit: Cur quaeris nomen meum? [(166) 1Kb] Et benedixit eum in eodem loco. Vocavitque Jacob nomen loci illius Phanuel, dicens: Vidi Dominum facie ad faciem, et salva facta est anima mea: ortusque est ei statim sol, postquam transgressus est Phanuel. Ipse vero claudicabat pede.« Quam ob causam non comedunt filii [Col. 0213D] Israel nervum, qui emarcuit in femore Jacob. Merito autem Jacob, postquam separatus est a Laban, obviam angelos habuit: quoniam qui mundum relinquunt, mox in Dei militia computantur, et qui castra fugiunt saeculi, videre et habitare merentur castra Dei. Nemo autem a mundi principibus virisque secularibus pacem quaerere dedignetur; cum Jacob vir sanctus, et cui se auxilium praestiturum Deus promiserat, tam suppliciter et precibus et praemiis Esau placare contendat. »Superbis enim Deus resistit; humilibus autem dat gratiam (Jacob. IV, 6).« Quid autem hoc in loco significat Jacob nisi Judaeorum populum, qui ab eo originem ducit? Quid vero [Col. 0214A] angelus nisi Christum designat? De quo scriptum est: »Et statim veniet ad templum sanctum suum dominator Dominus, quem vos quaeritis, et angelus testamenti, quem vos vultis (Malach. III, 1).« Si enim luctamen angeli cum Jacob tantum ad litteram intelligere velimus, nonne ridiculum esse videtur? Quid enim utilitatis fuit cum Jacob angelum pugnasse? praesertim cum dicatur quod eum superare non posset. Quis hoc credat? Quid est denique quod claudicare eum facit et benedicit? Angelus igitur iste Christus est; ideoque modo vir, modo angelus appellatur. Qui carnem suscipiens, et in mundum veniens usque mane cum Jacob luctatus est; quoniam usque ad horam resurrectionis, quae primo mane facta est, eum Judaei persequi non cessarunt. [Col. 0214B] Luctabatur autem Christus cum Judaeis, quoniam admonendo, agendo, increpando, eos saepissime ad iracundiam provocabat. Luctabantur Judaei cum Christo, insidiando, accusando, irridendo, multisque modis persequendo. Qui cum eos superare non posset (non potuit quidem, quia noluit, »oblatus est enim, quia ipse voluit [Isa. LIII, 7];« noluit autem per carnem vincere, quia carnem redimere venerat) tetigit nervum femoris ejus, et statim emarcuit. Sic igitur Christus et ex parte benedixit Jacob, et ex parte non benedixit. 37 Benedixit pedem rectum, non benedixit pedem claudum. Benedixit Apostolos, caeterosque credentes, non benedixit crucifigentes et persequentes. Secundum igitur hanc partem benedicuntur Judaei, secundum autem [Col. 0214C] illam claudicant. Unde et dicitur: »Filii alieni mentiti sunt mihi, filii alieni inveterati sunt et claudicaverunt a semitis suis (Psal. XVII, 46).« Usque hodie namque uno pede claudicant Judaei, Vetus et non Novum Testamentum suscipientes [(167) 1Kb] . Ergo quia in duo dividitur Jacob, id est credentes et non credentes, altera ejus pars luctatur cum Christo, illa videlicet quae claudicat; altera ejus benedictionem petit a Christo. Et illa quidem pars, quae superbe luctabatur, emarcuit; haec autem, quia pie eum detinere nitebatur, benedicitur. Non enim vi, sed amore detinetur Christus. Cur enim non totus, sed ex parte percutitur Jacob, nisi quia non totus Judaicus populus, sed ex parte ei contrarius fuit? Unde Apostolus: »Caecitas ex parte contigit [Col. 0214D] in Israel (Rom. XI, 15).« Quare autem dicit: »Dimitte me, aurora est?« bonis utique dicit, qui post auroram, post resurrectionem per dies quadraginta eum tenere in hoc mundo meruerunt. Unde ipse quasi teneretur, dicebat: »Expedit vobis, ut ego vadam: nisi ego abiero, Paraclitus non veniet ad vos (Joan. XVI, 7).« Neque enim prius eum dimittunt, nisi benedicat. Sic enim evangelista ait: »Et elevatis manibus benedixit eis. Et factum est, dum benediceret illis, recessit ab eis, et ferebatur in coelum (Luc. XXIV, 50).« Sola ergo pars bonorum eum tenuit; sola benedicitur, sola, mutato nomine, vocatur Israel. Interpretatur enim Israel vir videns [Col. 0215A] Deum.« Soli igitur huic parti dicitur: »Quoniam si contra Deum fortis fuisti, quanto magis contra homines praevalebis?« In hoc enim contra Deum fortis fuit, qui tandiu eum tenuit, donec ei benediceret. Sic et Moyses eum tenebat, cum Dominus ait: »Dimitte me, ut destruam populum hunc, et faciam te in gentem magnam.« Nisi enim teneretur, non dixisset, dimitte me. Praevaluerunt autem sancti contra hostes, quoniam sancti per fidem vicerunt regna (Heb. II, 33). Dixitque Jacob: »Vidi Dominum facie ad faciem, et salva facta est anima mea.« Vidit enim Jacob Dominum, non in propria substantia sua, qui quidem invisibilis est, sed per angelum, qui ei loquebatur. Viderant et apostoli Christum, prius quidem secundum humanitatem; [Col. 0215B] postea vero contemplatione spiritualis intelligentiae.



CAPUT XXXIII.

Audiens autem Jacob quod Esau veniret ei obviam, divisit pueros suos et uxores, dicens: Si percusserit Esau unam turmam, salvabitur altera. Gregibus praemissis, posuit ancillas et liberos earum in principio, Liam vero cum suis secundo loco; Rachel autem et Joseph novissimos. Hoc autem facto Ecclesiae persecutiones et martyrum pugnas significabat Jacob. Prius enim substantia et possessionibus privabantur sancti, ut et Apostolus quosdam laudans, ait: »nam et rapinam bonorum vestrorum cum gaudio suscepistis (Hebr. X, 34).« Cumque sic tyranni superare non possent, domos [Col. 0215C] ejus et familias auferebant, sed cum neque sic sancti vincerentur, tormenta eorum corporibus, quae per Liam intelliguntur, adhibebant; sic enim ad Rachel, id est animam se pertingere posse sperabant. Sed quia Dominus dixerat: »Nolite timere eos qui occidunt corpus, quoniam animam non possunt occidere (Matth. X, 18),« caeteris omnibus relictis, solam animam defendere nitebantur. Id ipsum et Job significavit, qui prius omnem substantiam, deinde filios et filias perdidit, postmodum vero toto corpore gravissime flagellatus, solam animam custodire studuit, de qua Dominus dixerat ad Satan: »Verumtamem animam illius serva (Job II).« Hinc enim per Psalmistam dicitur: »Dominus custodiat [Col. 0215D] te ab omni malo;« et statim determinans, ait: »Custodiat animam tuam Dominus (Ps. CXX, 10).« Negligitur ergo Lia propter Rachel; negliguntur ancillae et filiae earum propter Liam, negliguntur greges, cunctaque substantia propter ancillas; quoniam et caro negligenda est propter animam, totaque familia negligenda est propter carnem, omnique possessioni privata familia praeponi debet.



CAPUT XXXIV.

Postquam autem Esau, viso Jacob, reversus est in Seyr, et Jacob veniens habitavit juxta urbem Salem, egressa est Dina filia Liae, ut videret mulieres regionis illius. Quam Sichem filius Emor princeps illius terrae rapuit, et dormivit cum ea. Unde Simeon [Col. 0216A] et Levi, fratres Dinae, vehementer indignatis opportuno tempore considerato, ingressi sunt urbem, cunctisque interemptis, sororem suam eripuerunt. Quid enim per Dinam, nisi simplices quosque et carnales intelligimus, qui ad matris similitudinem lippitudinem in oculis habentes facillime decipi possunt? Quid vero per Sichem, qui interpretatur humerus, nisi haeretici intelliguntur, qui quasi viri fortes, quoscumque decipere possunt, in suum gregem ferre conantur? Bene autem Sichem filius Emor esse dicitur; Emor enim asinus interpretatur: hic igitur humerus et hic asinus multos ferunt in perditionem aeternam. Haeretici igitur, quia asini filii sunt, sanum et rationabilem intellectum habere non possunt. Egreditur autem Dina ad videndas [Col. 0216B] mulieres regionis illius, quoniam simplices viri ab Ecclesia separantur, quos haereticorum et philosophorum dogmata audire 38 delectat. Mox igitur capiuntur et decipiuntur, et in haereticorum gregem transferuntur; unde fit ut anima Deo desponsata scortum diaboli esse incipiat. Sed mira haereticorum astutia! non sufficit eis unam animam rapuisse: quinimo in totam Ecclesiam animum intendunt: circumciduntur igitur, et sanctorum religionem se habere velle simulant, ut, inter sanctos conversantes, facile eos decipere valeant: hoc est enim quod dicit Sichem et Emor. Si circumcidamus masculos nostros, ritum gentis imitantes, et substantia eorum, et pecora, et cuncta quae habent nostra erunt. Non [Col. 0216C] ergo religionis causa circumciduntur, sed ut domum et universa quae possident sibi subjiciant. Sed quid faciunt Simeon et Levi? Quid faciunt sacerdotes et levitae? Quid faciunt episcopi Ecclesiaeque doctores? Accipiunt gladium spiritus, quod est verbum Dei, conveniunt in unum, invadunt conventicula haereticorum, deteguntur haereses, patefiunt simulationes, a maximo usque ad minimum aut rapiunt, aut occidunt: occidunt autem, quoniam, eos anathemate percutientes, aeterna morte condemnant; eos vero rapiunt, quos ab haeretica pravitate ad fidem Christi convertere valent. Sic igitur eripiunt Dinam et simplices animas Ecclesiae conciliant. Haec autem vindicta ex hoc Deo placuisse probatur, quia terror Domini omnes per circuitum civitates invasit, neque [Col. 0216D] sunt ausi persequi recedentes. Quod autem Jacob displicuisse dicitur, ad historiam magis pertinere videtur.



CAPUT XXXV.

Post haec autem praecepit Dominus Jacob ut ascenderet Bethel et habitaret ibi. Jacob vero jussit domui suae ut abjicerent deos alienos, et mundarentur, et vestimenta mutarent. Dederunt ergo ei deos quos habebant, et inaures quae erant in auribus eorum. At ille infodit ea subter terebinthum, quae est post urbem Sichem. Bethel enim interpretatur domus Dei. Merito ergo illuc ascendunt qui haeretici interea erant, priusquam ascenderant; deos alienos abjiciunt, quia nemo habitat in domo Domini; qui diis serviat alienis. Mundantur praeterea, et vestimenta [Col. 0217A] mutant, ut, anima et corpore baptizati, Christum induere mereantur. Jacob autem et deos, et inaures terrae infodit, ut velut mortui intelligantur et ad homines decipiendos ulterius non appareant. Sed quare inaures cum eis infodiuntur, nisi ut nemo ulterius in eorum memoria aures hominum sollicitare praesumat? Sunt enim inaures aurium ornamenta, pro quibus auditus intelligitur. Aures enim, quae non audiunt, ornatae non sunt. Sic igitur Jacob domesticorum suorum aures circumcidens, ad deorum laudes audiendas, surdos, et sine auditu esse volebat. Unde scriptum est: »Periit memoria eorum cum sonitu (Psal. IX, 8).« Si enim non sit qui au liat, et sonitus, et praedicatio, et memoria perit. Venit ergo in Bethel, et aedificato ibi altare, vocavit [Col. 0217B] nomen loci illius domus Dei. »Eodem tempore mortua est Debora nutrix Rebeccae, et sepulta est ad radices Bethel subter quercum, vocatumque est nomen loci illius, Quercus fletus.« Eodem, inquit, tempore, quo Jacob ascendit de Bethel, mortua est Debora nutrix Rebeccae, quoniam eo tempore mortua est Synagoga, quo Christus domum Domini, id est Ecclesiam aedificare et inhabitare coepit. Debora enim interpretatur apis. De hac enim Dominus, ait: »Circumdederunt me sicut apes (Psal. CXVII, 12).« Fuit vero Debora nutrix Rebeccae, quoniam Ecclesiam parvulam et lactantem Synagoga nutrivit. Ipsa enim et legem et prophetas nos docuit, et quidquid habemus Veteris Testamenti, ab ipsa suscepimus. Locus autem in quo Debora, id est Synagoga, sepulta [Col. 0217C] est, vocatur Quercus fletus, quia in tenebris exterioribus posita Synagoga, umbra ejus, et refrigerium, fletus est et stridor dentium. Cum enim a calore nimio mali transeant ad aquas nivium, melius erat eis semper sub sole esse, quam sub illius quercus umbram succedere, quae eos nimio frigore et flere et stridere cogeret.

»Egressus autem inde Jacob venit in terram quae ducit Ephratam, in qua cum parturiret Rachel, periclitari coepit ob partus difficultatem. Vocavit igitur nomen filii sui Belom, id est filius doloris mei: pater vero vocavit eum Benjamin, id est filius dexterae.« Pulchre autem eo in loco peperit Rachel, in quo S. Ecclesia sumpsit initium, de qua scriptum [Col. 0217D] est: »Audivimus eam in Ephrata (Psal. CXXXI, 6).« Ephrata enim est ipsa Bethlehem, in qua Christus dominus noster secundum carnem natus est. Pariens autem filium moritur Rachel, quoniam S. Ecclesia moriendo parit. Pariendo namque decollatus est Paulus: pariendo crucifixus est Petrus. Quomodo enim moriendo non pariebat, qui in cruce positus praedicando filios generabat? Nullo enim tempore sancti martyres plures filios genuerunt Domino, quam eo tempore, quo patiebantur. Inde in Evangelio Dominus, ait: »Mulier cum parit, tristitiam habet (Joan. XVI, 21). Vocat autem filium suum Belom, id est filius doloris mei, quia in dolore, id est morte, et in angustiis eum peperit. Pater vero vocavit cum Benjamin, id est filius dexterae. Si enim Christus [Col. 0218A] dextera vocatur, Jacob autem significat Christum, ergo filii Christi, filii sunt dexterae. Inde autem et de Benjamin dicitur, quia utebatur utraque manu pro dextera. In morte autem Rachel non fuit fletus, quoniam S. Ecclesia non ad moerorem, sed ad gaudium moriendo tendit. Fletur autem, 39 et flet Debora anus decrepita et despicienda, de qua per Jeremiam dicitur: »Plorans ploravit in nocte, et lacrymae ejus in maxillis ejus, non est qui consoletur eam ex omnibus charis suis (Thren. I, 2).«



CAPUT XXXVI.

Hinc autem sequitur: quia completis centum octoginta annis, mortuus est Isaac, quem filii ejus Esau, et Jacob sepelierunt in spelunca duplici. Inde [Col. 0218B] narrantur filii Esau, et duces eorum; similiter filii Seyr et duces eorum. Quod autem dicitur: iste est Onan, qui invenit aquas calidas in solitudine, cum pasceret asinos Sebeon patris sui, sic accipiendum est ac si diceret: Iste Onan sua arte suoque ingenio reperit, ut ex asino simul et equa mulus nasceretur; sive etiam ad litteram: invenit aquas, quae difficile in solitudine reperiuntur.



CAPUT XXXVII.

»Joseph cum sedecim esset annorum, pascebat greges cum fratribus suis adhuc puer: accusavitque fratres suos apud patrem crimine pessimo. Israel autem diligebat Joseph, fecitque ei tunicam polymitam bene ornatam.« Vidit autem in somnis se ligare manipulos cum fratribus in agro; surgens [Col. 0218C] autem, et stans manipulus ejus, a fratrum manipulis adorabatur. Quod cum fratribus retulisset, responderunt ei: »Nunquid rex noster eris et subjiciemur ditioni tuae?« Aliud quoque vidit somnium, quod narrans fratribus, ait: »Vidi per somnium quasi solem, et lunam, et stellas undecim adorare me.« Quod pater audiens, et intelligens, ait: »Nunquid ego, et mater tua, et fratres tui adorabimus te super terram?« Invidebant ergo ei fratres ejus. Joseph enim, qui accrescens interpretatur, Christum significat, cujus regnum, et imperium tantum crevit, ut mundum impleret universum, de quo Joannes ait: »Me oportet minui, illum autem crescere (Joan. III, 30).« Hic autem cum adhuc [Col. 0218D] puer esset, sedens in medio seniorum audiebat, illos et interrogabat, omnesque in ejus responsis et doctrina mirabantur (Luc. II, 46). Sic igitur et noster Joseph adhuc puer, et gregem pascebat. Quod autem dicitur quia Joseph accusavit fratres suos apud patrem crimine pessimo, plurale pro singulari posuit; non enim omnes fratres, sed solum Ruben accusaverat, qui cum Bala concubina patris sui concubuerat. Sed nunquid Christus aliquando accusaturus est? Apostolus enim dicit: »Quis accusabit adversus electos Dei? Christus, qui justificat. Quis est qui condemnet? Christus Jesus, qui mortuus est, imo qui et resurrexit, qui etiam interpellat pro nobis (Rom. VIII, 34).« Si ergo constat Christum apud Patrem interpellare pro nobis, non dubium est [Col. 0219A] etiam ipsum accusare et damnare malos. Fecit autem pater huic filio suo dilecto tunicam polymitam, per quam, carnem, qua divinitas induta est, intelligimus. Ejus autem manipulum optimo grano plenum, et quo totus mundus nutriendus erat, fratrum manipuli adorant, quia »in nomine Jesu omne genu flectetur coelestium, terrestrium, et infernorum (Philip. II, 10).« Ipsum praeterea sol, et luna, et stellae [(168) 1Kb] undecim adoraverunt; quoniam reges, et principes, totaque Ecclesia, omnesque ejus discipuli eum adorant, et venerantur. Quomodo ergo, juxta litteram, luna Joseph adorare potuit, siquidem per lunam Rachel intelligitur, quae jam defuncta erat? [(169) 1Kb] Invidebant igitur ei fratres, et jam eum occidere Judaei cogitabant, quoniam ejus somnia, ejus [Col. 0219B] monita atque doctrina eis videbatur esse contraria, et talem tanquam justum regem sibi praeesse metuebant; unde et dicebant: »Venite, occidamus eum, quoniam inutilis est nobis, et contrarius est operibus nostris, et promittit se scientiam Dei habere, Filium Dei se nominat (Sap. II, 13).« Post haec autem, jubente Jacob, ivit Joseph visitare fratres suos, qui pascebant greges. Cum eum a longe vidissent, »cogitaverunt illum occidere, et mutuo loquebantur: ecce somniator venit, venite occidamus eum, et mittamus in cisternam veterem.« Confestim ut pervenit ad fratres, nudaverunt eum tunica talari et polymita; postea vero consilio Judae vendiderunt Ismaelitis. Postquam enim Judaei viderunt [Col. 0219C] signa et miracula quae Christus faciebat, et quod omnis populus eum venerabatur et sequebatur, zelo et invidia commoti pontifices et Pharisaei »collegerunt concilium, quomodo Jesum dolo tenerent et occiderent (Joan. XI, 47).« Deinde »cum diabolus misisset in cor, ut traderet eum Judas Simonis Iscariotae (Joan. XIII, 2),« ivit igitur ad pontifices, et dederunt ei triginta argenteos. Fuerunt igitur et facto similes, qui nomine non differebant; ut alter Judas Joseph, alter vero venderet Christum.

»Dixit enim Judas fratribus suis; ecce Ismaelitae transeunt, venite, venundetur.« Acquieverunt ergo fratres, et vendiderunt eum viginti argenteis. Recte autem Joseph quia minoris erat meriti, minori etiam venditur pretio. Per Ruben, qui Joseph liberare [Col. 0219D] nitebatur, eam populi partem intelligimus quae in morte Salvatoris non fuit consentiens. Per haedum, quem occiderunt, Christi mortem, per tunicam vero, quam in ejus sanguine tinxerunt, carnem Christi sanguine proprio cruentatam designamus. Liberatur igitur a morte Joseph, si ejus tunica cruentatur, quoniam 40 et Christus secundum carnem passus est, qui secundum divinitatem mori non potest.



CAPUT XXXVIII.

Quod vero sequitur de filiis Judae, qui fuerunt nequam in conspectu Domini, et ab eo occisi sunt, et de ipso Juda, qui concubuit cum nuru sua, aliis [Col. 0220A] ad exponendum relinquimus, non magnopere ducentes hominum flagitia spiritualibus inserere sacramentis. Verumtamen quoniam omnia quae scripta sunt, ad nostram doctrinam scripta sunt, nos talia facere timeamus, ne haec agentes similia patiamur. Et quidem nisi quia primogenitus Judae nequam fuit; secundus ejus filius Judaeos et haereticos significare poterat, qui primogenito fratri, id est Christo invidentes, [(170) 1Kb] illud verbi semen in aures audientium infundere nolunt, per quod veritas, quae Christus est, in eorum cordibus oriatur; effundunt igitur illud in terram, ubi sciunt nullum ex eo posse fieri fructum. Hoc autem fit, ne in fratris nomine filius oriatur. Secundum legem namque, si quis conjugem fratris uxorem duceret, non sibi, sed [Col. 0220B] fratri suo filios generabat.



CAPUT XXXIX.

Igitur Joseph ductus est in Aegyptum, emitque eum Putiphar eunuchus Pharaonis princeps exercitus, qui praeposuit eum omnibus quae possidebat. Ille vero nihil aliud noverat, nisi panem quo vescebatur; sed quia noluit dormire cum domina sua, ut putabatur, ab ea accusatus in carcerem missus est. Deinde vero, jubente Pharaone, de carcere eductus, atque ab eo praepositus ordinatus, totum Aegyptum a fame liberavit; unde et salvatorem mundi lingua Aegyptiaca eum vocaverunt. Cujus abstinentiae Joseph fuerit, ex eo facile dignoscitur, quia cum multis divitiis praeesset, necessariis tantum [Col. 0220C] contentus, solo pane vescebatur; unde et vitiorum strenuus dominator, maximeque libidinis exstitit, quae ex nulla re magis vincitur quam carnis maceratione. Sic et Daniel cum tribus illis nobilissimis pueris, pane et leguminibus contentus fuit. Quamvis panis nomine cibus omnis intelligi possit; unde in Evangelio dicitur: »Cum introiisset Jesus in domum cujusdam principis Pharisaeorum sabbato manducare panem (Luc. XIV, 1).« Quod ergo dicitur nihil noverat nisi panem quo vescebatur, id est nulla gloria vel honore, nullisque divitiis delectatus, solius corporis necessariis utebatur. Sed quia Joseph significat Christum, Christus autem non nisi semel venditus est, quid secunda venditio Joseph in Christo significavit? Semel enim in se, multoties autem [Col. 0220D] in fidelibus suis Christus Dominus noster venditus est. Unde ipse discipulis ait: »Qui vos audit, me audit; et qui vos spernit, me spernit (Luc. XVI.)« Et Saulo persequenti: »Saule, Saule, quid me persequeris?« (Act. IX, 4.) Itemque: »Quod uni ex minimis meis fecistis, mihi fecistis (Matth. XXV, 40).« Sic igitur Christus in servis suis et flagellatur, et tenetur, et venditur, et occiditur. Haec enim lex a tyrannis quodam tempore data fuerat, ut quicunque proderet Christianum, ejus facultates haberet; qua cupiditate ducti ubique [(171) 1Kb] mali, Christianos studiose quaerebant. Sic igitur fiebat, ut suismetipsis [Col. 0221A] facultatibus christiani venderentur. Sed cui vendebant, nisi Putiphar, nisi principi Pharaonis, per quem diabolus intelligitur? Putiphar enim os inclinans ad discendum interpretatur. Cum enim sancti martyres ante judices ducerentur statim qui et unde, servi an ingenui, et cujus essent religionis examinabantur. Hoc igitur modo Putiphar, os ad discendum inclinans, subtili examinatione de eis omnibus interrogabat; qui, cum se esse Christianos dicerent, mox eos omnibus facultatibus suis, quantum in ipso erat, praeponebat, divitias, honores, et dignitates eis promittens, si suae voluntati consensissent. [(172) 1Kb] Dicitur autem Putiphar iste ad nefarios usus emisse Joseph, quia pulcher erat et decora facie; propter quod, exsiccatis testiculis, divino judicio sic eunuchatur; [Col. 0221B] deinde vero sacerdos Heliopoleos constitutus, cujus filiam Joseph postea duxit uxorem. Et hoc quidem tyrannis satis convenire videtur, qui sanctorum fidem polluere et corrumpere cupientes, multis modis a Domino percussi fuisse leguntur, et illi praesertim qui sacras virgines violare tentarunt. Sed quid per uxorem Putiphar, nisi idololatriam intelligimus? Cui, quia Joseph et SS. martyres consentire noluerunt, quasi sacrilegi et adulteri, et carceri, et morti, et exsilio damnati sunt. Cum hae enim meretrice Israel fornicatus est, de quo dicitur: »Fornicatus est Israel post deos gentium (Judic. VIII, 27).« Positi igitur sancti in carcere, ibi quoque Deum adjutorem invenerunt, qui nunquam deserit [Col. 0221C] sperantes in se. Quamvis enim Joseph, qui venditus, accusatus missusque in carcerem, omnes martyres significare posset, eos tamen principaliter significat, qui temporibus Diocletiani et Maximiani exstiterunt. Isti enim adeo idololatriam prosecuti sunt ut quicunque sacrificare noluisset, mox carceri vel exsilio traderetur, aut diversis suppliciis puniretur. Post hos autem secutus est Constantinus Maximus imperator, cui Deus per visionem piscinam pietatis revelare dignatus est, 41 in qua et ipse, et totus mundus a vitiorum lepra mundatus est. Quaeritur igitur Joseph, quaeritur Silvester, qui regis somnia interpretetur. Trahitur igitur Joseph de carcere, ducitur Silvester de latibulis in quibus jam ex multo tempore latitaverat; interpretatur somnia, exponit [Col. 0221D] mysteria, fit amicus imperatoris, magis quam ille Pharaonis. Joseph enim a Pharaone secundus in regno declaratur et annulum, et stolam, et torquem auream circa collum suscepit: Silvester vero a Constantino primus omnia Romani imperii insignia suscipere meruit, quibus usque hodie Romani pontifices in magnis festivitatibus utuntur: inde est, quod pontifices clamyde, quodque purpura vestiuntur [Col. 0222A] [(173) 1Kb] . Si ergo Joseph salvator mundi, quia solum Aegyptum a fame liberavit, cur et Silvester salvator mundi non dicatur, qui pane verbi Dei, et spiritualibus alimoniis totum mundum refecit? Illi filia Putipharis: huic sancta et universalis Ecclesia traditur; multoque plura Silvester quam Joseph fecisse narratur. Ille horrea, iste Ecclesias aperuisse legitur. Ille Aegyptiis servitutem; iste christianis tribuit libertatem. Quod autem Jacob cum filiis et nepotibus, totaque domo ac familia sua laetus ad Joseph super plaustra ducitur in Aegyptum, nonne tibi significasse videtur quod ex voluntate Silvestri, jubente Constantino, ex carcere et exsilio, ubi detinebantur, cum gloria et honore omnes sancti ad propria remearunt? Si enim, quod verum [Col. 0222B] est, ubicunque sunt duo vel tres in Christi nomine congregati, ibi et ipse est in medio eorum, quis negare audeat quod noster quoque Joseph simul cum sanctis suis de carcere et exsilio non duceretur? Longum autem est singula singulis comparare. Illud tantum nos dixisse sufficiat, quia non magis tunc Pharao, amore Joseph, profuit Israelitis, quam postea Constantinus, Silvestri gratia, profuit Christianis.

Praetermittens S. Bruno expositionem in sequentia septem capita, devenit ad caput XLVII, quod cum reliquis illustrat, praesertim extremum, ubi singulae praedictiones a Jacob moriente filiis suis factae eleganter, copioseque explicantur.



CAPUT XLVII.

Venit igitur Israel in Aegyptum, benedixitque [Col. 0222C] Pharaoni, et habitavit in terra Gessen, auctusque est, et multiplicatus nimis, factique sunt omnes dies vitae illius centum quadraginta et septem annorum. Cumque appropinquare cerneret mortis diem, vocavit filium suum Joseph, et dixit ad eum: Si inveni gratiam in conspectu tuo, pone manum tuam sub femore meo, et jura mihi, quod de hac terra auferas me, et sepelias in sepulcro patrum meorum. Juravit igitur Joseph; quo jurante, adoravit Israel Deum, conversus ad lectuli caput. Venit, inquit, Israel in Aegypto, quia et Dominus noster Jesus Christus in hunc mundum veniens benedixit Pharaoni, cunctisque mundi hujus principibus, qui sanctorum meritis obedire non renuunt; tantumque [Col. 0222D] in eo auctus est, ut a solis ortu et occasu, ab aquilone et mari ejus imperium dilatetur.



CAPUT XLVIII.

Quid autem significet quod Joseph sub patris femore juravit, jam superius expositum est, ubi sub femore quoque Abrahae servus ejus jurasse narratur. Quod autem dicitur: et adoravit Israel Dominum, conversus ad lectuli caput, versus orientem caput lectuli [Col. 0223A] fuisse significat, in qua parte Deum adorare solitus erat, cum jam ex eo tempore solem justitiae Christum Dominum ipse veneraretur. De hoc autem Apostolus, aliam sequens translationem, sic ait: »Fide Jacob benedixit duobus filiis Joseph, et adoravit fastigium virgae ejus (Hebr. XI, 21);« ut sit sensus quod Jacob senio confectus, fastigio virgae ejus innixus Deum adoravit, non quod ipsam virgam, vel sceptrum Joseph filii sui Jacob adorasse intelligatur [(174) 1Kb] .



CAPUT XLIX.

His ita peractis, nuntiatum est Joseph, quod aegrotaret pater ejus, qui, assumptis duobus filiis suis Manasse et Ephraim, ivit ad eum, quos Jacob sibi haeredes esse constituit, ut pariter cum filiis [Col. 0223B] suis dividerent possessionem. Cumque eos Joseph applicuisset ad patrem, commutatis manibus, benedixit eis, posuitque manum dexteram super caput Ephraim, qui ei sinister erat: sinistram vero super caput Manasse, qui erat ei a dextris. Hoc autem Joseph graviter ferens, nitebatur patris dexteram super caput Manasse transferre, qui major natu erat. Ille vero renuens ait: »Scio, fili mi, scio; et iste quidem erit in populos, et multiplicabitur; sed frater ejus junior major illo erit, et semen ejus crescet in gentes. 42 Benedixitque eis in ipso tempore, dicens: in te benedicetur Israel, atque dicetur: Faciat tibi Deus sicut Ephraim, et sicut Manasse; constituitque Ephraim ante Manassen.« Joseph enim filios suos sic ad patrem applicuerat, [Col. 0223C] ut Manasses, qui major erat, esset a dextris, Ephraim vero a sinistris. Vir ergo sanctus, et Spiritu Dei plenus, manibus commutatis, et quodammodo ipsis suis brachiis crucis signum super eos faciens, eis benedixit, deprecans Deum patrum suorum, et angelum qui eruit eum de cunctis malis, in quo et Patrem, et Filium intelligebat, ut eis benediceret, ut nomen suum, et nomen patrum suorum Abraham et Isaac super eos invocari faceret, ut videlicet tales existerent, qui talium patrum filii digne vocarentur. Hae autem duae tribus valde multiplicatae sunt; si quidem Ephraim decem tribubus imperavit, quia proverbium erat in Israel, ut cuicunque bona quis optaret, ei in praedicando diceret: »Faciat tibi Deus [Col. 0223D] sicut Ephraim, et sicut Manasse.« Quod autem dicitur: »Quia constituit Ephraim ante Manassen,« tale est ac si diceret: Constituit, firmavit, et praecepit ut ex inde Ephraim major esset quam Manasses. Sic enim et Joannes Baptista in Evangelio dicit: »Qui post me veniet, ante me factus est (Joan. I, 27).« Dixitque Jacob Joseph filio suo: »En ego morior, eritque Deus vobiscum, reducetque vos in terram patrum vestrorum; do tibi partem unam extra fratres tuos, quam tuli de manu Amorrhaei in gladio, et arcu meo.« Quod enim Jacob Amorrhaeis violenter terram abstulerit, nusquam superius legitur; sed quia hic dicitur, factum quoque [Col. 0224A] fuisse intelligi potest: aut si ita non intelligitur, prophetia est de futuro, ut se jam fecisse dicat, qui filios Joseph facturos esse cognoscit. Fortasse autem hoc est illud praedium, de quo in Evangelio dicitur: »Venit Jesus in civitatem Samariae, quae dicitur Sichar, juxta praedium quod dedit Jacob Joseph filio suo (Joan. IV, 5).«



CAPUT L.

»Vocavit autem Jacob filios suos, et ait eis: Congregamini [(175) 1Kb] et audite, filii Jacob, audite Israel patrem vestrum; congregamini, ut annuntiem vobis quae ventura sunt novissimis diebus. Ruben primogenitus meus, tu fortitudo mea, et principium doloris mei, prior in donis, major in imperio: effusus es sicut aqua, non cresces, quia [Col. 0224B] ascendisti cubile patris tui, et maculasti stratum ejus.« Ruben namque filius Liae primogenitus fuit; ipse autem, et Gad, et dimidia tribus Manasse possedit omnem terram quam ceperunt filii Israel, priusquam transirent Jordanem. Relictis igitur uxoribus, liberis, et gregibus, cunctaque supellectile expediti, et armati incedebant ante fratres suos. Ideoque modo Jacob dicit Ruben: »Tu fortitudo mea,« quo praecedente et praeliante vincam: »et principium doloris mei,« quia concubuit cum Bala concubina patris sui. Unde in sequentibus dicit: »Quia ascendisti cubile patris tui, et maculasti stratum ejus.« Principium igitur doloris sic est, ac si diceret, maximus dolor. »Prior in donis,« vel quia prior benedicitur, sive quia prius haereditatem [Col. 0224C] suscepit. »Major in imperio;« major quippe in imperio fuisset, nisi propter peccatum supradictum primogenita perdidisset. »Effusus es sicut aqua,« non considerans ubi te praecipitares, libidinis furore devictus, ideoque non cresces; si enim non crescet, quomodo in imperio major erit? Major enim esse debuerat, sed quia inconsiderate ruit, suaeque effusionis impetum non retinuit, neque crescet, neque major erit. Unde et Moyses ei benedicens ait: »Vivat Ruben, et non moriatur, et sit parvus in numero.« Potest autem et sic intelligi, non cresces in peccatis, videlicet ut peccatis peccata adjicias; sed peccasti: quiesce. Quoniam autem superius dicitur: »Congregamini, filii Israel, ut [Col. 0224D] annuntiem quae ventura sunt vobis diebus novissimis;« juxta litteram quidem ad Ruben, allegorice vero ad totum populum Judaicum pertinere videtur, ut sit vox loquentis Domini: »Ruben primogenitus meus.« Sic enim scriptum est: »Filius meus primogenitus Israel.« Hunc enim populum quasi filium primogenitum prae cunctis gentibus quodam tempore Deus dilexit; principium doloris mei, id est, tu mihi principalis es, maximusque dolor, tum propter alia, tum quia filium meum charissimum occidisti. »Prior in donis,« quia tibi legem, tibi manna, tibi spiritualia dona mandavi. »Major in imperio,« quia quandiu fidelis fuisti, nulla gens te [Col. 0225A] superare, imo tibi resistere potuit. »Effusus es sicut aqua,« cunctos submergens, et destruens inimicos, sive etiam supra numerum multiplicatus. Non cresces, sed sicut timebas, venient Romani, qui tibi locum tollant, et gentem. Quare hoc? »Quia ascendisti cubile patris tui, et maculasti stratum ejus,« multorum videlicet animas Domino desponsatas doctrina, et exemplis, et violentia maculasti et corrupisti. Et quoniam Pater est in Filio, et Filius in Patre, quasi alter alterius cubile dicitur.

»Simeon et Levi fratres, vasa iniquitatis bellantia, in consilio eorum ne veniat anima mea, et in coetu eorum non sit gloria mea; quia in furore suo occiderunt virum, et in voluntate sua suffoderunt murum, maledictus furor eorum, quia pertinax, [Col. 0225B] et indignatio eorum, quia dura: 43 dividam eos in Jacob, et disperdam eos in Israel.« Nam quia superius legimus, Simeon et Levi fratres, propter Dinam sororem suam, Sichem et Emor dolo interfecerunt, ideo vasa iniquitatis bellantia appellantur, quorum conventus atque consilia, furore, ira, et indignatione plena, nec ab ipsis satisfacientibus et indulgentiam quaerentibus placari potuerunt; ideoque precatur Jacob ne in eorum consilium, et potestatem ejus vita et gloria aliquando veniat; sive etiam, ut eorum nunquam credat consiliis, qui dolo, et simulatione tantum facinus perpetrare potuerunt; de quo et subditur: »Quia in furore suo occiderunt virum,« Sichem videlicet et Emor. »Et in voluntate sua suffoderunt murum,« et totam civitatem [Col. 0225C] illorum destruentes, vel aditum sibi ad intrandum praeparantes. »Maledictus furor eorum, quia pertinax,« id est implacabilis, »et indignatio eorum, quia dura,« quae mitigari non potest. Notandum autem, quia non ipsis, sed eorum furori et indignationi maledicit, ut videlicet post maledictionem jam haec in eis ulterius esse non valeant. »Dividam eos in Jacob, et disperdam in Israel.« Simeon namque infra sortem Judae suscepit haereditatem, habitavitque in medio filiorum Judae. Levi autem de cunctis tribubus datae sunt civitates ad inhabitandum. Spiritualiter vero per Simeon et Levi, Judaeos omnes, maximeque sacerdotes et levitas intelligimus, qui vasa iniquitatis bellantia, tota [Col. 0225D] die constituebant praelia, qui pravo consilio inito, in furore suo occiderunt virum, Christum scilicet: »et in voluntate sua suffoderunt murum,« ipsum eumdem, qui muniebat, et defendebat Jerusalem. Ideoque divisi sunt in Jacob, et dispersi sunt in Israel: id est ubique terrarum, ut per Jacob Ecclesiam intelligamus, quae per totum mundum diffusa est.

»Juda, te laudabunt fratres tui. Manus tua in cervicibus inimicorum tuorum, et adorabunt te filii patris tui. Catulus leonis Juda, ad praedam, fili mi, ascendisti, requiescens accubuisti ut leo, et quasi leaena, quis suscitabit eum? Non auferetur sceptrum de Juda, et dux de femore ejus, donec [Col. 0226A] veniat qui mittendus est, et ipse erit exspectatio gentium. Ligans ad vineam pullum suum, et ad vitem, o fili mi, asinam suam. Lavabit in vino stolam suam, et in sanguine uvae pallium suum. Pulchriores sunt oculi ejus vino, et dentes ejus lacte candidiores.« Tribus namque Juda, quia templum habebat, et legem, et prophetas, a caeteris semper laudari meruit. Qualiter autem super cervices inimicorum manus tenuerit, libri Regum testantur. Quomodo vero et David, et alios reges ab eo, totus populus adoraverit, et veneratus fuerit, ibi quoque reperitur. Dictus est autem catulus leonis Juda propter fortitudinem, quam ille populus habuit. Ascendit autem ad praedam, omnes in circuitu civitates devastans. Requievit ut leo, et [Col. 0226B] quasi leaena, quia quandiu legem sibi datam custodivit, omnes ejus quietem et pacem perturbare, sibique bellum movere timebant. Unde et subditur: »Quis suscitabit eum?« ad bellum scilicet provocando. »Non auferetur sceptrum de Juda, et dux de femoribus ejus [(176) 1Kb] , donec veniat, qui mittendus est, et ipse erit exspectatio gentium;« manifesta est de Christo prophetia. Ipse est enim, quem omnes gentes exspectabant, et a quo de morte perpetua sunt liberatae. Ex quo autem tribus Juda regnare coepit, id est a temporibus David, de nulla alia, nisi de propria tribu regem habuit. Quod autem dicitur: »Non auferetur sceptrum de Juda,« sic est accipiendum, non quod omnino non auferetur (ducta enim in captivitatem non semper regem habuit) sed [Col. 0226C] quia haec dignitas ab hac tribu non auferetur, ut detur alteri tribui, quae huic imperare debebat. Namque unoquoque rege moriente, sceptrum quidem auferebatur; dignitas tamen, et honor regius, quasi quiddam naturale et haereditarium in hac tribu permanebat. Unde et post regis cujuslibet obitum, et post reditum de captivitate, sine ulla contentione de hac tribu Juda rex eligebatur. Hoc autem sicut Jacob praedixerat, usque ad Christi adventum perseveravit; tunc enim Herodes, quamvis fraudulenter in Judaea regnabat, qui tamen uxorem de tribu Juda habebat, cum qua et regnum, et sceptrum possidebat quod autem sequitur: »Quia ligabit pullum et asinam ad vitem, et quia lavabit stolam, et pallium [Col. 0226D] in vino,« quantum ad litteram, pacem, et quietem habiturum esse significare videtur, ut secure dormiat sub vite sua, tantamque vini abundantiam habere, ut in eo, si necesse fuerit, etiam pannos lavare sufficiat. Spiritualiter autem per Judam Christum intelligimus, quem non solum fratres, verum etiam omnis creatura laudat, et benedicit, cujus quidem manus in cervicibus est inimicorum suorum, quoniam nemo est qui ei resistere valeat. Hunc autem et filii patris sui adorant, angeli videlicet atque homines. Ipse autem est et catulus leonis, qui omnium fortissimus bestiarum, ad nullius timebit occursum. Dicitur autem quod catulus leonis quando nascitur, usque ad tertium diem, quasi mortuus [Col. 0227A] dormiens, non movetur; die vero tertia rugitu quodam, et voce parentis a somno excitatur. Christus autem de se loquens ait: »Ego dormivi, et somnum coepi, et resurrexi, quoniam Dominus suscepit me (Psal. III, 6).« Dormivi in sepulcro, die tertia resurrexi, 44 scilicet voce Patris a somno excitatus. Unde et subditur: »Requiescens accubuisti ut leo, et quasi leaena, quis suscitabit eum?« pater utique, qui non derelinquet animam ejus in inferno, sive ipse seipsum, quoniam potestatem habet ponendi animam suam, et iterum sumendi eam. Quod autem ait: »Ad praedam, fili mi, ascendisti;« hoc est, quod alibi dicitur: »Ascendens Christus in altum captivam duxit captivitatem (Ephes. IV, 8):« ascendens enim crucem, praedam de manu diaboli rapuit, [Col. 0227B] id est totum mundum. Sed quid est, quod ait: »Ligans ad vineam pullum suum?« Quid per vineam, quid per pullum? »Vinea enim Domini Sabaoth, domus Israel est (Isa. V, 7);« pullus autem, populus gentilis lasciviens et indomitus. Ligavit igitur pullum ad vineam, Judaeos et gentiles in unam fidem conjungens, ut fiat unum ovile et unus pastor. »Et ad vitem, fili mi, asinam suam.« Ego, inquit Dominus, sum vitis vera, et vos palmites (Joan. XV, 5). Asina autem est Synagoga, quam secundum eam quidem partem, quae credidit, insolubili vinculo sibi Dominus conjunxit, atque ligavit. Unde Paulus hujus asinae filios, huic viti indissolubiliter ligatos dicebat. »Quis nos separabit a charitate Christi? tribulatio, an angustia? Certus sum enim, quia neque [Col. 0227C] mors, neque vita separabit nos a charitate Dei, quae est in Christo Jesu (Rom. VIII, 35).« Si ergo pullus ligatur ad vineam, id est ad Synagogam, asina autem, id est Synagoga, ligatur ad vitem, ergo et pullus ligatur ad vitem. »Lavabit in vino stolam suam, et sanguine uvae pallium suum.« Stola et pallium Christi caro est, quam militis lancea perforavit, et continuo exivit sanguis, et aqua. Uude et dicitur: »Quis est iste, qui venit de Edom tinctis vestibus de Bosra? iste formosus in stola sua (Isa. LXIII, 1).« Notandum vero, quod vinum sanguis vocetur, quia in sanguinem vinum convertitur. Pulchriores sunt oculi ejus vino, et dentes ejus lacte candidiores: oculi Christi prophetae intelliguntur, qui superspicaci [Col. 0227D] mentis acumine, usque ad saeculi consummationem Ecclesiae sacramenta videre meruerunt. Hi autem sunt pulchriores vino, quia Spiritu ferventes omnia superflua et nociva a se mundantes expulerunt; sic enim et vinum fervendo et bulliendo purgatur. Dentes autem apostoli sunt, qui nobis Scripturarum difficilia, et duriora ruminando et exponendo, quasi infantes nos nutrierunt. Et isti quidem sunt lacte candidiores, quia super nivem dealbati, nulla in eis apparet macula peccati.

»Zabulon in littore maris habitabit, et in statione navium pertingens usque ad Sidonem.« Haec autem magis sortis haereditatisque descriptio quam benedictio esse videtur, quamvis et ipsa sors ei pro benedictione data sit, de qua scriptum est: »Primo [Col. 0228A] tempore alleviata est terra Zabulon et terra Nephthali (Is. IX, 1).« Istae namque duae tribus juxta mare Galilaeae habitaverunt. Unde et Matthaeus ait: »Cum autem audisset Jesus, quod Joannes traditus esset, secessit in Galilaeam; et, relicta civitate Nazareth, venit et habitavit in Capharnaum maritima, in finibus Zabulon et Nephthalim (Matth. IV, 13).« Multum enim Christus in Galilaea conversatus est, quae sanctorum apostolorum Petri, et Andreae, et Jacobi, et Joannis habitatio quondam fuit, pro quibus videlicet Nephtalim merito dicatur cervus emissus, et dans eloquia pulchritudinis. Cervi namque sunt apostoli, quibus cum a Domino mitterentur, dictum est: »Ite in universum mundum, praedicate Evangelium omni creaturae (Marc. XVI, 15).« Cujus [Col. 0228B] autem pulchritudinis eloquia isti dederint, lege et vide. Magna est igitur benedictio Zabulon et Nephthali, quia tantos, talesque viros habere meruerunt.

»Issachar, asinus fortis, habitans in terminis; vidit requiem, quod esset bona, et terram, quod optima, et supposuit humerum suum ad portandum, factusque est tribubus serviens.« Habitat autem Issachar in terminis, quia sicut in libro Josue scribitur, ab Austro est Ephraim, ab Aquilone Manasse, et conjunguntur ab Oriente in tribu Issachar, ita ut Issachar sit terminus utriusque. Hic autem, quia parum quid secundum litteram dicere valemus, ad allegoriam nos transferamus. Issachar enim asinus fortis, Ecclesiae doctores sunt, quia totius Ecclesiae [Col. 0228C] pondus ferunt. Hi autem habitant in terminis: inter activam vitam videlicet, et contemplativam, nunc orationibus vacant, nunc fidelibus necessaria subministrant. Iste vero, quia cognoscunt requiem coelestis beatitudinis, quod bona sit, quia sciunt etiam hanc terram, id est sanctam Ecclesiam optimam esse, supponunt humeros ad portandum, totisque viribus elaborant, ut hanc terram ad hanc requiem transferre valeant, unde et facti sunt tributis servientes. Quoniam, sicut Apostolus ait, omnibus omnia facti sunt, ut omnes lucrifaciant, et quasi omnium tributarii omnibusque debitores, admonendo, increpando, arguendo omnibus serviunt. Cum enim Apostolus dicat: »Graecis ac barbaris, [Col. 0228D] sapientibus et insipientibus debitor sum (Rom. I, 14),« nonne tibi omnibus tributa solvere videtur? Sequitur:

»Dan judicabit populum suum, sicut alia tribus Israel. Fiat Dan coluber in via, cerastes in semita, mordens ungulas equi, et cadat assessor ejus retro. Salutare tuum exspectabo, Domine.« De tribu namque Dan fuit Samson, qui viriliter satis, et strenue populum judicavit, et Philisthaeos afflixit. De hac quoque tribu, ut fertur, Antichristus est nasciturus, de quo caetera, quae sequuntur, intelligi debent. »Fiat, inquit, Dan,« id est Antichristus, »coluber in via,« quatenus, ad antiqui serpentis similitudinem, 45 populum in viam mandatorum Dei gradientem, suae fallaciae veneno perdat et decipiat. [Col. 0229A] Sed qualis serpens? »Cerastes in semita.« Cerastes enim cornutus interpretatur. Lege Danielem, et invenies quomodo Antichristus per cornua significetur. Namet in Apocalypsi cornua duo, agni similia habere describitur; per quae ejus hypocrisis et falsa humilitas intelligitur. Erit autem serpens iste cornutus, quoniam regiam praeferet dignitatem, pluresque cornibus, et violenta fortitudine quam opere, vel sermone ad se convertet. »Sedebit« enim »in insidiis cum divitibus in ocultis, ut interficiat innocentem (Ps. X, 8).«---»Mordens ungulas equi [(177) 1Kb] .« Quid vero per ejus ungulas, nisi mundi finem significat? Est enim in ungulas ultima pars corporis; mordet igitur serpens iste ungulam equi, quia in mundi fine Antichristus apparens mundi amatores mordendo devorabit. [Col. 0229B] »Ut cadat ascensor ejus retro.« Quia hujus equi ascensores, reges, et principes, cunctique mundi hujus potentes intelligi possunt, quibus mundus iste subjicitur, et quasi a quibusdam equitantibus regitur, et gubernatur. Hi autem retro cadent; qui autem retro cadit, non videt quo cadit: merito igitur retro cadere isti dicuntur, quia non intelligunt quae tormenta post casnm mortis exspectant. Quoniam autem non diu post haec finis sequetur, et Dominus in majestate sua ad judicandum veniet; ideo subdidit dicens: »Salutare tuum exspectabo, Domine,« nequaquam ad Antichristum respiciens, qui et ipse cum caeteris retrorsum cadet.

»Gad accinctus praeliabitur ante eum.« Ante quem eum? Utique ante Israel. Tribus namque Gad [Col. 0229C] trans Jordanem, accepta possessione, omnibus expeditus, armatus praecedebat fratres suos. Hoc enim Moyses praeceperat. Sequitur: »Et ipse accingetur retrorsum;« id est ipse quoque Israel accinctus, et ad bella paratus, sequetur post eum. Si autem spiritualiter intelligatur, Gad accinctus praeliabitur Christum significat; de quo modo dixerat: »Salulutare tuum exspectabo, Domine« Et per Gad apostolos intelligamus, qui nihil timentes et ad bella parati, etiam inter ipsos adversarios Christi nomen praedicabant. Ipse vero quasi bonus imperator sequebatur post eos, signis et miraculis eis auxiliando. Unde scriptum est: »Illi autem profecti praedicaverunt ubique, Domino cooperante et sermonem [Col. 0229D] confirmante sequentibus signis (Marc. XVI, 20).« Ipse quoque Salvator, ait: »Sine me nihil potestis facere (Joan. XV, 5).« Hoc est ergo, quod dicitur: »Et ipse accingetur retrorsum.«

»Aser, pinguis panis ejus, et praebebit delicias regibus,« Hoc autem ad litteram non procedit, nisi forte terrae fecunditatem significet. Spiritualiter autem Aser, qui beatus interpretatur, Ecclesiam significat. Panis vero ipsius Christus est, qui ait: »Ego sum panis vivus, qui de coelo descendi (Joan. VI, 42).« De quo pane scriptum est: »Memor sit Dominus omnis sacrificii tui, et holocaustum tuum pingue fiat (Ps. XIX, 4).« Hoc enim pane non corpora, [Col. 0230A] sed mentes saginantur. Praebebit autem delicias regibus, id est episcopis et sacerdotibus, qui coelesti benedictione super mensa altaris hunc panem conficiunt. His autem panis iste praebet delicias, qui ipsi ejus saporem gustant, et intelligunt. »Gustate, inquit, et videte, quoniam suavis est Dominus (Psal. XXXIII, 9).«

»Nephthalim, cervus emissus, et dans eloquia pulchritudinis.« Hoc autem ibi expositum est, ubi Zabulon benedicitur. Hae enim duae tribus juxta mare Galilaeae habitabant, ubi apostoli nostri piscari consueverant. Omnis igitur benedictio ad illos referatur.

»Filius accrescens Joseph, filius accrescens, et decorus aspectu. Merito enim Joseph accrescens [Col. 0230B] filius dicitur, qui in tantum crevit, ut mundi Salvator, et dominus Aegypti, et pater Pharaonis vocaretur. Filius quoque ejus Ephraim decem tribubus imperavit, sola Juda et Benjamin sequentibus domum David. Fuit autem et decorus aspectu, in cujus pulchritudinem et Putiphar, et uxor ejus vehementer exarsit. Unde et Aegyptiae mulieres, filiaeque nobilium, si quando transibant ad eum intuendum, super murum ascendebant. Hoc est enim quod ait: »Filiae discurrerunt super murum,« ut ejus pulchritudinem mirarentur, »et jurgati sunt, invideruntque illi habentes jacula.« Quid autem per habentes jacula, nisi milites, caeterosque potentes Aegypti intelligamus? Hi autem cum hominem externum, et captivum super se cernerent exaltatum, inter se (ut moris est) quod [Col. 0230C] talia paterentur, et fortasse contra ipsum regem, propter invidiam jurgati sunt. Hoc autem eos fecisse parum profuit, quoniam vigilanti fortique consilio, et dispositione, Joseph cuncta agebat. Unde et subditur: »Sedet in forti arcus ejus.« Fortis erat manu, fortis erat et arcu, ideoque insurgentes adversarios non metuebat. Sequitur: »Et soluta vincula brachiorum et manuum ejus, per manus potentis Jacob:«---»Humiliaverunt« enim dicit Psalmista, »in compedibus pedes ejus; postea vero misit rex, et solvit eum princeps populorum, et dimisit eum (Psal. CIV, 18).« Hoc autem solius Dei voluntate, suisque intercedentibus meritis factum esse manifestat, cum dicit: »per manus potentis Jacob;« [Col. 0230D] id est ut Joseph solveretur, utriusque Jacob meritum, vel potentia fecit. »Inde pastor egressus est Israel lapis,« inde, inquam, id est ex Jacob pastor egressus est, pastor utique bonus. Sic enim ipse ait: »Ego sum pastor bonus (Joan. XI, 14);« hic enim, secundum carnem, de semine Jacob natus .est. Dicatur ergo: inde pastor egressus est. Quis pastor? 46 Israel. Quis Israel? Lapis. Ergo non primus Israel egressus est de Jacob (alioquin de Jacob egressus esset Jacob), sed ille Israel egressus est de Jacob, qui vocatur lapis, per quem Christum intelligimus, de quo scriptum est: »Lapis quem reprobaverunt aedificantes, hic factus est in caput anguli (I Petr. III, 7).« Hinc autem ad Joseph loquitur dicens: [Col. 0231A] »Deus patris tui erit adjutor tuus, et omnipotens benedicet tibi.« Hoc autem nullo pacto de Christo intelligi potest; nullum enim dominum pater ejus habet, imo ipse est ei Deus deorum, et Dominus dominantium. Hoc igitur, et caetera quae sequuntur, super Joseph intelligantur. Sequitur: »Benedictionibus coeli desuper, et benedictionibus abyssi jacentis deorsum, Omnipotens,« inquit, »benedicat tibi;« sed quibus benedictionibus? »Benedictionibus coeli, inquit, desuper.« Similiter enim et Isaac eum benedixerat, dicens: »Det tibi Deus de rore coeli, et benedictionibus abyssi jacentis deorsum,« id est de pinguedine terrae abundantiam. Terra enim coelo comparata, abyssus vocatur. Possumus autem per benedictiones coeli, Dei, et Angelorum [Col. 0231B] benedictiones intelligere; at vero per benedictiones abyssi, prophetarum et patriarcharum. Abyssus enim dicuntur prophetae, propter spiritualis intelligentiae profunditatem. Unde scriptum est: »Abyssus abyssum invocat (Psal. XLI, 8),« id est apostoli prophetas in testimonium vocant. »Benedictionibus uberum, et vulvae,« subauditur, benedicat tibi Omnipotens. Hae autem benedictiones, si ad litteram intelligantur, et dicere, et audire satis absurdum, et turpe esse videtur. Secundum litteram tamen et filiorum multitudinem, et victus abundantiam, ei sic benedicendo, optasse intelligi potest. Sed quid per ubera, nisi duo Testamenta intelliguntur? Unde per Salomonem Ecclesiae dicitur: »Duo ubera tua sicut duo hinnuli caprae gemellae (Cant. IV, 5).« [Col. 0231C] Haec autem ubera cunctis fidelibus sufficienter lac subministrant: iis uberibus Ecclesiae filii nutriuntur: in iis benedictionibus illae continentur, quibus omnes populi benedicuntur. Quid vero per vulvam, nisi baptismum intelligamus? Omnes enim Ecclesiae hac vulva regenerantur et nascuntur, neque inter ejus filios computantur qui per hanc vulvam non regenerantur. »Nisi enim quis renatus fuerit ex aqua et Spiritu sancto, non potest intrare in regnum Dei (Joan. III, 5).« Hic autem illae benedictiones recipiuntur, quibus et anima et corpus mundantur a peccatis. Et nusquam majores benedictiones, quam in hac vulva, suscipit homo. Magnae igitur sunt uberum et vulvae benedictiones, quibus et nascimur et alimur. Sed quare non prius vulvae, et deinde [Col. 0231D] ubera? Nisi quia uberibus concipimur, vulva vero nascimur? Praecedit enim conceptio nativitatem, praecedit praedicatio baptismum: mirabilis generatio, in qua homo prius lactatur quam nascatur. Quis enim in primitiva Ecclesia prius ad baptismum venit, quam fidei sacramentis instrueretur? Sequitur: »Benedictiones patris tui confortatae sunt,« id est fortes, et efficaces factae sunt. Hae autem, benedictionibus patrum ejus adjunctae, in vanum cadere non possunt, donec veniat desiderium collium aeternorum; ac si dicat: Hae benedictiones, fili mi, ad praesens tibi sufficiant; his interim contentus vivas, [Col. 0232A] donec veniat desideratus cunctis gentibus, cujus benedictionibus nullae unquam benedictiones comparari poterunt. Ipse est enim semen, in quo benedicentur omnes gentes; ipse est desiderium collium aeternorum; id est patriarcharum et prophetarum, de quibus dicitur: »Montes exsultaverunt ut arietes (Psal. CXIII, 4);« itemque: »Montes et colles cantabunt coram Domino laudes.« Et iterum: »Fundamenta ejus in montibus sanctis (Psal. LXXXVI, 1); ipse est enim, in quem desiderant angeli prospicere.« Hae autem benedictiones fiant in capite Joseph, et eorum qui imitantur Joseph; et in vertice Nazaraei inter fratres suos. Nazareus erat Joseph, utpote qui primogenitus fuit Rachel, et Deo ab infantia consecratus. »Omne enim masculinum, adaperiens [Col. 0232B] vulvam, sanctum Domino vocabitur (Luc. II, 23).«

»Benjamin lupus rapax, mane comedet praedam, et vespere dividet spolia.« Jerusalem namque in tribu Benjamin sita est; ibi et templum et altare constructum. Dicitur ego Benjamin lupus rapax, propter altare, super quod quotidie sine intermissione immolabatur, et tamen quasi rapax lupus cuntis sacrificiis saturari non poterat. Tanta enim erat sacerdotum et levitarum multitudo, ut vix in sumptu quotidiano multa animalia eis sufficerent. Unde et tale sacrificium praeda vocatur. Hanc autem praedam mane post immolationem comedebant; vespere autem spolia, id est animalium pelles sacerdotes et [Col. 0232C] levitae inter se dividebant. Allegorice autem Benjamin Paulum apostolum significat, qui de ea tribu originem duxit; Unde ipse ait: »Nam et ego Israelita sum, et ex tribu Benjamin (Rom. XI, 1).« Hic autem quasi lupus rapax, magno furore sanctam Ecclesiam persequendo, tantam stragem ubique faciebat, ut ab ipsis quoque apostolis ejus saevitia timeretur. Ideoque et ipse dicit: »Ego enim sum minimus apostolorum, qui non sum dignus vocari apostolus, quia persecutus sum Ecclesiam Dei (I Cor. XV, 9),« Mane autem et vespere, tale est ac si diceret: Primum, et postea. Primum enim comedebat praedam, persequendo, vastando et dilaniando Ecclesiam; sic enim dicitur: »Qui comederunt Jacob.« Postea vero dividebat spolia Christi, praedicando, [Col. 0232D] sacros ordines distribuendo, per episcopatus et Ecclesias episcopos et presbyteros ordinando [(178-9) 1Kb] .

47 »Haec autem locutus est Jacob, benedixitque filios suos benedictionibus propriis; finitisque mandatis quibus filios instruebat, collegit pedes suos super lectulum, et obiit.« O quam pretiosa est in conspectu Domini mors sanctorum ejus! Ecce enim Jacob vir sanctus et Deo charus, quandiu voluit locutus est, et quasi mors et vita in illius esset potestate, quando voluit, obiit. Vixit autem centum quadraginta septem annis, et conditum aromatibus sepelierunt eum, sicut ipse jusserat filio suo, in spelunca [Col. 0233A] duplici. Ibi autem Abraham et Sara, Isaac et Rebecca, Jacob et Lia, et (ut fertur) maximus Adam [Col. 0234A] conditi sunt; ibi etiam ossa Joseph a filiis Israel [(119) 1Kb] delata ex Aegypto, locata sunt.

[Col. 0233] Explicit expositio Venerabilis Brunonis episcopi in Genesim; ita Codex Laurentianus.



INCIPIT EXPOSITIO IN EXODUM.
[Col. 0233]

[Col. 0233A] Librum Exodi [(180) 7Kb] expositurus omnipotentem Deum adjutorem invoco, cujus digito non solum duas tabulas, quae in hoc volumine continentur, verum etiam totum librum scriptum, et editum credo.



CAPUT PRIMUM.

[Col. 0233B] »Haec sunt, inquit, nomina filiorum Israel, qui ingressi sunt in Aegyptum cum Jacob; singuli cum domibus suis introierunt. Ruben, Simeon, Levi, Issachar, Zabulon et Benjamin, Dan et Nephthalim, Gad et Asser. Erant igitur omnes animae eorum, qui egressi sunt de femore Jacob septuaginta quinque [(181) 1Kb] . Joseph autem erat in Aegypto; quo mortuo, et universis fratribus ejus, [(182) 1Kb] omnique cognatione sua, filii Israel creverunt, et quasi herba germinantes multiplicati sunt, ac roborati nimis impleverunt terram.« Haec autem ideo praemissa sunt, ut intelligatur ex quorum paucis quasi seminibus tanta hominum creverit multitudo. Soli enim illi, qui ad bella procedere poterant a vicesimo anno, et supra numerati fuerunt sex centa tria [Col. 0233C] millia virorum, et quingenti sexaginta sex: caeteros vero, qui numerati non sunt, multo plures fuisse non dubitamus. Semper enim bonorum numerus crescit et multiplicatur. Quod autem ait: »Quia erant omnes animae, quae egressae sunt de femore Jacob, septuaginta quinque,« per eas filios et nepotes in utroque sexu significat, nisi et eos, qui jam defuncti fuerunt, et eos qui nondum nati erant intelligamus, stare non potest. Nam in Genesi dicitur, quod omnes animae domus Jacob, quae ingressae sunt in Aegyptum, fuere septuaginta, quod utique verum non est, nisi duo filii Judae, qui jam mortui fuerant, Her videlicet et Onan, et duo filii Joseph, qui in Aegypto nati sunt, cum caeteris annumerentur. Hinc autem quidam haereticorum suum confirmare errorem videntur, [Col. 0233D] qui ex traduce animas descendere opinantur, quoniam de femore Jacob exisse dicuntur; ponitur autem pars pro toto, et a privilegio majoris partis totns homo anima vocatur; et tale est ac si diceret: Omnes homines qui egressi sunt de femore Jacob, fuere septuaginta animae.

»Surrexit interea rex novus super Aegyptum, qui ignorabat Joseph, et ait ad populum suum: Ecce [Col. 0234A] populus filiorum Israel multus, et fortior nobis est, venite, sapienter opprimamus eum.« Rex enim iste diabolus est, rex utique tenebrarum, quoniam Aegyptus tenebrae interpretatur; et iste quidem ignorat, id est non diligit Joseph. Hac enim significatione dicitur: [Col. 0234B] »Amen dico vobis, nescio vos (Matth. XXV, 12).« Joseph autem Christus est, qui vere mundi Salvator, non solum Aegyptum, verum etiam totum mundum a fame liberavit. Unde et ipse dicebat: »Venite ad me, omnes qui laboratis et onerati estis, et ego reficiam vos (Matth. XI, 28).« Hujus autem populum rex niger, et tenebrarum ideo persequitur, et opprimere nititur, quia multus et fortis esse videtur: »Venite, inquit, et sapienter opprimamus eum.« Quid est sapienter, nisi astute et callide? Hoc autem cur facere debeant, subjungit: »Ne forte multiplicetur, et si ingruerit contra nos bellum, addatur inimicis nostris;« per quos Deum ipsum et angelos intelligimus. Sequitur: »Expugnatisque nobis, egrediatur de terra.« Tunc enim revera [Col. 0234C] diabolus se expugnatum et victum esse intelligit, quando viri sancti egrediuntur de terra, quando Aegyptum fugiunt, 48 quando terrena spernentes, coelestia appetunt, quando de terrenis ad coelestia transeunt. »Praeposuit itaque magistros operum, ut affligeret eos oneribus.« Qualis rex, tales et praepositi. Talibus namque oneribus Propheta afflictus dicebat: »Quoniam iniquitates meae supergressae sunt caput meum, et sicut onus grave gravatae sunt super me (Psal. XXXVII, 5).«---»Aedificaveruntque urbes tabernaculorum Pharaoni, Phitom et Ramesses.« Phitom namque os abyssi, Ramesses vero tinea interpretatur. Quid enim os abyssi, nisi porta inferni? Quid vero tinea, nisi vermis ille, qui non moritur, [Col. 0234D] intelligitur? Qui igitur diabolo serviunt, tales et sibi, et diabolo urbes aedificant: lacum aperiunt, et cadunt in eum, quorum vermis non morietur, et ignis non exstinguetur.

»Praecepit autem rex Aegypti obstetricibus Hebraeorum, quarum una vocabatur Sephora, altera Phua, ut masculos occiderent, et feminas reservarent. Timuerunt autem obstetrices Deum, et non fecerunt juxta praeceptum regis Aegypti, sed conservabant [Col. 0235A] mares, et quia timuerunt obstetrices Deum, aedificavit eis domos. Praecepit igitur Pharao, ut in flumine masculos projicerent, et feminas reservarent.« Semper enim rex iste iniquus eos, qui fortes sunt, et ejus iniquitati resistere possunt, perdere quaerit: diligit autem feminas, quas quidem facile decipere potest, per quas sibi a principio mundum subjecit et quia primum hominem per feminam perdidit, idcirco, et modo per obstetrices, quae Deum timent, masculos occidere nititur. Sed quid per obstetrices, quae Deum timent, et Pharaoni non obediunt, nisi Ecclesiae ministros intelligimus? Hi enim statim in Christo renatos suscipiunt, alunt et conservant, et ad vitam introducunt. Ideoque aedificatur eis domus ab illo, qui ait: [Col. 0235B] »In domo Patris mei mansiones multae sunt (Joan. XIV, 2).« Unde et Apostolus: »Scimus, inquit, si terrestris domus nostra hujus habitationis dissolvatur, quod domum habemus non manufactam in coelo (II Cor. V, 1).« Neque enim juxta litteram intelligi potest, quod Deus obstetricibus domos aedificaverit: nisi fortasse per hoc intelligatur, quod earum familias Deus amplificaverit. Ecce autem novo iterum invento consilio, masculos omnes in flumen projicere jubet; hoc est flumen utique, quod in sanguinem versum est, in quo nec ipsi pisces vivere potuerunt. Per quod nimirum philosophorum et haereticorum falsam doctrinam intelligimus, in quam qui ceciderit, iniquitatis et deceptionis sanguine suffocabitur.



CAPUT II.
[Col. 0235C]

Eo tempore natus est Moyses, quem cum pater ejus diutius celare posset, posuit eum in fiscellam scirpeam, et misit in flumen; cujus miserta filia Pharaonis suscepit eum, et adoptavit eum in filium. Narrat autem Josephus de Moyse, cum adhuc puer esset, et filia Pharaonis laetabunda eum ad patrem detulisset, sacerdotem quemdam idolorum exclamasse: hic est qui destruet Aegyptum, et insurgens volebat occidere eum; sed mox puella accipiens puerum, aufugit. Qui tantae pulchritudinis fuisse dicitur, ut si quando per civitatem egrederetur, certatim viri cum mulieribus, relictis necessariis, ad eum speculandum occurrerent. Crevit igitur [Col. 0235D] Moyses, cumque omnes sapientia et fortitudine praeiret, magister militum factus est. Inde prospere cuncta gerens, omnes circumquaque inimicos superavit. Cumque dominus Aegypti, si vellet, esse potuisset, maluit tamen cum fratribus suis humiliter vivere. Unde Apostolus: »Fide Moyses grandis factus, negavit se esse filium filiae Pharaonis (Hebr. XI, 24).« Quid autem Moyses, nisi Christum significat? De quo ipse ait: »Prophetam vobis suscitabit Dominus de fratribus vestris, tanquam me ipsum audietis (Deut. XVIII, 15),« quia et ipse propter Herodis timorem in Aegyptum a parentibus delatus est, ibique terra Aegypti (quam filiam Pharaonis intelligimus) aliquanto tempore eum cum parentibus suis quasi proprium defendit, et aluit. Inde vero [Col. 0236A] postea reversus est in terram Juda, completa prophetia quae ait: »Ex Aegypto vocavi filium meum (Osee XI, 2; Matth. II, 15).«

In diebus illis egressus est Moyses ad fratres suos, viditque afflictionem eorum. Vidit autem et virum Aegyptium percutientem quemdam Hebraeum, quem ipse occidens, abscondit sabulo. Similiter et Christus Dominus noster veniens in hunc mundum visitare fratres suos, totum videlicet genus humanum, multos Aegyptios, id est malignos spiritus interfecit, virtute privavit, atque de obsessis corporibus ejecit. Qui merito sabulo absconduntur, ut per hoc detur intelligi, quod maligni spiritus in terra arenosa, sterili et infructuosa nec latere, nec habitare queunt. Egressus autem altera die, cum duos Hebraeos [Col. 0236B] rixantes vidisset, et eum, qui injuriam faciebat, redarguisset, indignatus ille respondit: »Quis te constituit principem et judicem super nos? Num occidere me tu vis sicut occidisti heri Aegyptium?« Hic sermo nuntiatus est Pharaoni, et quaerebat occidere eum. Fugiens ergo Moyses venit in terram Madian. Sic autem Christus cum frequenter pro suis iniquitatibus Judaeos redarguisset, et ad salutis viam provocasset, illi e contra insidiabantur, observabant, et accusabant, et occidere cogitabant. Unde et ipse dicebat: »Qui ex Deo est, verba Dei audit, propterea vos non auditis, quia ex Deo non estis (Joan. VIII, 47).« Reliquit propterea Judaeos, secundum quod ipse ait: »Ecce relinquetur vobis domus vestra deserta (Luc. XIII, 35).« Et venit [Col. 0236C] in terram Madian, id est ad gentes. Erant autem sacerdoti Madian septem filiae, per quas omnes mundi hujus Ecclesias intelligimus. Hic autem numerus in divina pagina frequenter universitatem 49 significat. Hae autem venerant ad puteum adaquare greges; sed pastores supervenientes ejecerunt eas. Surrexit igitur Moyses, surrexit et Christus, et de manu pastorum, id est de violentia philosophorum et haereticorum Ecclesias liberavit. Insuper et greges adaquavit, dicens discipulis suis: »Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Quoniam autem, et si ob diversitatem locorum, multae in hoc mundo sint Ecclesiae, [Col. 0236D] in fidei tamen veritate, non nisi una catholica, et universalis Ecclesia esse creditur, de qua dicitur: »Una est columba mea, perfecta mea, immaculata mea (Cant. VI, 8).« Ideo Moyses non omnes has puellas, sed unam tantum accepit uxorem, quae bene Sephora nuncupatur, quoniam Sephora pulchritudo interpretatur. Ipsa est enim, de qua Apostolus ait: »Ut exhiberet sibi gloriosam Ecclesiam non habentem maculam, neque rugam (Ephes. V, 17).« Ipsa est cui dicitur: »Si ignoras te, o pulcherrima inter mulieres, abi, etc. (Cant. I, 8).« Post multum vero temporis mortuus est rex Aegypti, ille videlicet, qui quaerebat occidere Moysen. Quo mortuo, clamaverunt filii Israel ad Dominum, et exaudivit eos.



CAPUT III.
[Col. 0237A]

»Moyses enim pascebat oves Jethro cognati sui sacerdotis Madian. Cumque minasset gregem ad interiora deserti, venit ad montem Dei Oreb; apparuitque ei Dominus in flamma ignis de medio rubi, et videbat quod rubus arderet, et non combureretur.« Jam incipiunt mysteria, jam revelantur sacramenta. Haec est autem prima visio Moysi, hic primum cum Deo loqui incipit. Sed quid per rubum, nisi beatam Virginem Mariam, quae sic de Judaeorum spinosa et peccatrice gente exorta est, sicut de rubi asperitate pulchra et odorifera nascitur rosa? Haec autem visa est ardens, sed non arsit, quia sine carnis concupiscentia, sine libidinis aestu, sancto Spiritu obumbrata concepit. Hoc est enim, quod [Col. 0237B] Angelus ait: »Spiritus sanctus superveniet in te, et virtus Altissimi obumbrabit tibi (Luc. I, 35).« Erat igitur ignis in rubo, splendor in virgine, lux in Maria, lux illa, quae ait: »Ego sum lux mundi (Joan. VIII, 12), lux vera quae illuminat omnem hominem venientem in hunc mundum (Joan. I, 9).« Volebat enim propius accedere Moyses, ut videret quare rubus non combureretur, sed quia nondum aptus erat tanta cognoscere sacramenta, dictum est ei: »Ne appropies huc;« id est non quaeras ea quae supra te sunt; noli Virginis castitatem, noli Christi incarnationem investigare: »solve calceamenta de pedibus tuis.« Quare hoc? Locus enim in quo stas, terra sancta est; in terra sancta non licet habere calceamenta, non licet indui pellibus mortuorum; [Col. 0237C] ideo enim Adam in paradiso nudus exiens zona pellicea indutus est. Et ait Dominus: »Ego sum Deus patris tui Deus Abraham, et Deus Jacob: vidi afflictionem populi mei in Aegypto, et clamorem ejus audivi, et descendi liberare eum. Veni igitur, et mittam te ad Pharaonem; ne timeas, ego ero tecum, et hoc habebis signum quod miserim te.« Id est, in hoc te a Deo missum esse cognosce, quia Deus semper tecum erit, et signa, et miracula quaecunque facere volueris, per te, et in te semper operabitur. Cumque eduxeris populum meum de Aegypto, immolabis Domino super montem istum, id est super montem Dei Oreb, qui corvus interpretatur, per quem populum gentium intelligimus, [Col. 0237D] a quo, et in quo magnum et singulare sacrificium quotidie Domino immolatur. Huic enim corvo Apostolus ait: »Fuistis aliquando tenebrae, nunc autem lux in Domino (Ephes. V, 10).«

»Dixitque Moyses: Ego vadam ad filios Israel, et dicam eis: Deus patrum nostrorum misit me ad vos, si dixerint mihi: Quod est nomen ejus, quid dicam eis? Dixitque Dominus ad Moysen: Ego sum qui sum. Sic dices, filiis Israel: Qui est, misit me ad vos.« Mirabile nomen! Nunquid enim coelum non est? Nunquid terra, mare, angeli, et homines non sunt? An quia scriptum est: »Omnes gentes quasi non sunt, sic sunt coram eo?« Quid est quod dicitur: »qui est, misit me ad vos?« Dicat ergo, qui semper est, qui idem semper est, qui nunquam [Col. 0238A] coepit esse, qui nunquam desinit esse, qui omnibus dat esse, qui de proprio esse non mutatur in esse, vel non esse. Ille qui sic vocatur, misit me ad vos: hoc enim nomen nulli alii convenit, hoc nomen solius Dei est.

»Dixitque Dominus ad Moysen: Haec dices filiis Israel: Dominus Deus patrum nostrorum, Deus Abraham, Deus Isaac, et Deus Jacob, misit me ad vos; hoc nomen mihi in aeternum, et hoc memoriale meum in generationem et generationem.« Ecce jam familiarius nomen, et quod ipsum non intelligant Hebraei, dicere non possunt. Hoc nomen et vetus et nova generatio cognoscit, hoc Synagoga, hoc Ecclesia intelligit. »Vade igitur, et dic filiis Israel, quia ego vidi afflictionem illorum, et educam [Col. 0238B] eos de terra Aegypti, ingredierisque tu, et seniores Israel ad regem Aegypti, et dices ad eum: Dominus Deus Hebraeorum vocavit nos: ibimus viam trium dierum per solitudinem, ut immolemus Domino Deo nostro.« Quid est enim viam trium dierum? Quid est solitudo? »Ecce, inquit David, elongavi fugiens, et mansi in solitudine (Psal. LIV, 8).« Est ergo solitudo gentium Ecclesia; hic immolatur, hic sacrificatur; extra hanc non est locus veri sacrificii. Via vero trium dierum Trinitatis fidem demonstrat; uno siquidem die venitur ad Patrem, secundo ad Filium, tertio ad Spiritum sanctum. Sufficit haec venientibus 50 ad immolandum, nec infra stare, nec ultra procedere libet; qui enim aliter egerit, ejus sacrificium non suscipietur. Veniunt Judaei [Col. 0238C] usque ad Patrem; fuerunt haeretici, qui crediderunt in Patrem, et in Filium, et non suscipiebant Spiritum sanctum; fuerunt autem qui multos crederent deos, sicut gentiles, qui idola colebant. Nulli ergo horum ad praefixum fidei terminum veniebant; abominabile igitur est eorum sacrificium. Sequitur:

»Sed ego scio, quod non dimittet vos rex Aegypti, ut eatis, nisi per manum validam; extendam enim manum meam, et percutiam Aegyptum in cunctis mirabilibus meis, quae facturus sum in medio eorum.« Vere judicia Dei abyssus multa. Scit quia non dimittet, mandat tamen, ut dimittat, in quo Dei justitia, et Pharaonis iniquitas manifestatur. Non vult violenter auferre, quod ab [Col. 0238D] alio, quamvis injuste, possideatur: exercet suum jus, ne forte injuste fecisse dicatur quae contra Aegyptios facturus est. Denique et suos cautiores reddit, dum ea, quae ventura sunt, eis manifestat. »Post haec, inquit, exhibitis, daboque gratiam populo huic coram Aegyptiis: postulabit mulier a vicina sua vasa argentea, et aurea, ac vestes, et spoliabitis Aegyptum.« Hoc autem alicui injustum videtur, ut populus Dei fraudulenter rapiat; sed quia hoc fieri Deus ipse praecepit, non potest injustum esse, quod justitia fieri jubet; nondum enim dictum fuerat: »Diligite inimicos vestros (Matth. V, 44),« imo lex erat, quae postea promulgata est: »Diliges proximum tuum, et odio habebis inimicum tuum (Ibid., 43).« Si igitur inimici erant, qui eos [Col. 0239A] affligebant, qui gravi jugo servitutis eos opprimebant, qui non solum sua, sed seipsos injuste detinebant, cur injustum esse dicatur, quod juste fieri videatur? Justitia enim est, quae jus suum unicuique tribuit. Ubi enim neque judex est, neque justitia, ibi vindicta est necessaria. Haec tamen specialiter intellecta magnum videtur habere sacramentum. Quamvis enim Aegyptum, id est mundum istum violentum et tenebrosum fugiamus, si quae tamen bona, si quae utilia et honesta in eo esse judicemus, amplectenda, rapienda, et tenenda sunt. Habent enim multoties et saeculi amatores scientiam litterarum, mores honestos, multarum artium peritiam. Multa enim a poetis et philosophis accepimus, quae valde amplectenda, et diligenda sunt: haec rapere, haec [Col. 0239B] possidere, et habere, his Aegyptum exspoliare non est peccatum.



CAPUT IV.

»Dixit autem Moyses: Non credent mihi, neque audient vocem meam; sed dicent: Non apparuit tibi Dominus.« Incredulitas Moysi ad totum populum refertur. In se enim ipse ostendit quam durus et semper incredulus ille populus fuerit. Non credent sine signis, quoniam Judaei signa petunt, et Graeci sapientiam quaerunt. »Generatio enim prava et perversa signum quaerit (Matth. XVI, 4).« Unde et subditur:

»Dixit ergo Dominus ad Moysen: Quid est hoc quod tentes in manu tua? Respondit: Virga; dixitque Dominus: Projice illam in terram; projecit, [Col. 0239C] et versa est in colubrum, ita ut fugeret Moyses.« Interrogatur enim Moyses, non propter aliud, nisi ut de suae responsionis vinculo teneatur. Ipse enim confessus est se tenere virgam, quam mox in serpentem conversam expavit. Signum est hoc, et mirabile signum. Credat ergo signo, qui non vult credere verbis. Sed quid per virgam, nisi Dei correctio signatur? Unde scriptum est: »Virga tua, et baculus tuus, ipsa me consolata sunt (Psal. XXII, 4).« Itemque: »Virga directionis, virga regni tui (Psal. XLIV, 7).« Et Salomon: »Qui parcit baculo, odit filium (Prov. XIII, 24).« Et Apostolus: »Quid vultis? in virga veniam ad vos, an in misericordia, et mansuetudine? (I Cor. IV, 21.)« Haec autem virga illis vertitur in draconem, qui saepius correcti se emendare [Col. 0239D] nolunt, quia incorrigibiles existunt, tandem divinae ultionis iram et indignationem super se saevientem sentiunt. Unde et Psalmista: »Reges eos in virga ferrea, et tanquam vas figuli confringes eos (Psal. II, 9).« Sic igitur divina correctio, aliis est virga, aliis est draco: alios misericorditer castigat, alios insanabiliter percutit. Hujus autem caudam Moyses tenet, et in virgam serpens convertitur; quoniam aliquis vir justus est, qui vindictam peccatoribus imminentem suis orationibus avertit. Cum enim Deus ultionis ab ira placatur, tunc draco saeviens in virgam vertitur. Hujus serpentis caudam David tenebat quando videns angelum percutientem, clamabat: [Col. 0240A] »Ego sum, Domine, qui peccavi, ego inique egi, isti, qui oves sunt, quid fecerunt? [(183) 1Kb] Avertatur, obsecro, furor tuus a populo tuo (II Reg. XXIV, 17).« Similiter et Phinees, de quo scriptum est: »Stetit Phineas, et cessavit quassatio (Psal. CV, 30).« Sic et Moyses iste, cui a Domino dicitur: »Dimitte me, ut deleam populum istum.«

»Dixitque Dominus rursum: Mitte manum tuam in sinum tuum, quam cum misisset in sinum suum, protulit leprosam tanquam nivis. Retrahe, ait, manum in sinum tuum; retraxit, et protulit iterum, et erat similis carni reliquae. Si non crediderint tibi, nec audierint sermonem signi prioris, credent verbo signi sequentis.« Manus namque Moysi Hebraeorum populus intelligitur. Sinus ejus [Col. 0240B] terra promissionis. »Mitte, inquit, manum tuam in sinum tuum,« id est, duc populum in terram promissionis. Traxit autem Moyses manum de sinu, 51 significans populum propter peccata sua ducendum esse in captivitatem; unde et manus leprosa apparuit, quia, nisi leprosa fuisset, de sinu non traheretur; nisi populus peccasset in captivitatem non duceretur. Sed quid ait Psalmista: »Ut quid, Domine, avertis manum tuam, et dexteram tuam de medio sinu tuo in finem? (Psal. LXXIII, 11.)« Hoc est enim quod sequitur. Retrahe, ait, manum in sinum tuum, id est, reduc populum de captivitate iterum in terram suam. Ductus namque in captivitatem, quoties se peccasse confitebatur, et poenitentiam agens Dei misericordiam implorabat, mox a misericordiosissimo [Col. 0240C] Domino exaudiebatur, et qui leprosus de patria ejectus fuerat, mundus per poenitentiam redibat. Unde et subditur: »Retraxit, et protulit iterum, et erat similis carni reliquae.« Sic igitur qui neque per virgam, neque per serpentem, neque per duram correctionem corrigebantur, saltem de patria expulsi ad poenitentiam redire cogebantur. Quod si neque sic convertebantur, sed adhuc in sua malitia persistebant, ejectos quoque divinae ultionis gladius persequebatur, quo semper cadentes in proprio sanguine volutabantur. Et hoc est, quod dicitur: »Si non crediderint tibi, neque audierint sermonem signi prioris, credent verbo signi sequentis.

»Quod si nec duobus quidem signis crediderint, neque audierint vocem tuam, sume aquam fluminis, [Col. 0240D] et funde eam super aridam, et quidquid hauseris de fluvio, vertetur in sanguinem.« Quod enim dicitur: Si non audierint sermonem signi prioris, hoc est, quod in Evangelio Dominus ait: »Si verbis non vultis credere, operibus credite (Joan. X, 38).« Nam et signa suo modo loquuntur, et non minus signis, quam verbis creditur. Sed quid per aquam fluminis, quid per aridam intelligitur? »Aquae enim multae populi multi (Apoc. XVII).« Aqua sumitur de flumine, quando de toto pars aliqua separatur. Funditur autem super terram, quando a suae habitationis loco, ad alias ducitur nationes. Quae quidem in sanguinem vertitur, si inimicorum [Col. 0241A] gladiis percussa cadat. Hoc est enim, quod Ezechieli dicitur (cap. V, 1), ut caput et barbam radat, et accepta statera, in tres partes pilos dividat; unam partem igni comburat in medio civitatis: alteram gladio concidat: tertiam in ventum dispergat, postquam se Dominus gladium missurum esse dicit. Barba namque prophetae populus est Judaeorum, cujus una pars in medio Jerusalem igne et fame periit; altera in eodem loco gladiis est trucidata; tertia vero super terram effusa, et ubique gentium dispersa, divinae ultionis nusquam gladium effugere potuit. »Dixitque Moyses: Obsecro, Domine, non sum eloquens ab heri, et nudius tertius; et ex quo locutus es ad servum tuum, impeditioris et tardioris linguae sum [(184) 1Kb] .« Non sum eloquens [Col. 0241B] ab heri, et nudius tertius, per quod totum tempus intelligitur praeteritum. Deficit enim omnis sapientia, et eloquentia, summae illi et incomparabili sapientiae, et eloquentiae comparata. Nam et in hominibus hoc saepe contingit, ut aliquis, qui se sapientem esse putabat, cum aliquo sapientiore rationem habens, mox quid minus habeat, et quam multis ad discendum indigeat, colloquendo intelligat. »Dixitque Dominus ad eum: Quis fecit os hominis? aut quis fabricatus est mutum et surdum, videntem et caecum? nonne ego?« Ego, inquit, omnes feci, ego propria dona unicuique largitus sum, ego eloquentem et mutum, sapientem et insipientem creavi: non amisi potestatem, facio quod volo; perge igitur; et ego ero in ore tuo, et cui nec sapientia, nec [Col. 0241C] eloquentia deerit, doceboque te quid loquaris. At ille: »Obsecro, inquit, Domine, mitte quem missurus es,« tantumque negotium alii agendum committe.

»Iratus Dominus in Moysen ait: Aaron frater tuus levites, scio quod sapiens et eloquens sit (levites autem erat, quia primogenitus); loquere, inquit, ad eum omnia verba mea, et ego ero in ore tuo, et in ore illius, ipse loquetur pro te ad populum,« et quia eloquens est, adimplebit officium oris tui. Sacerdotum est ergo loqui ad populum. Tu autem eris in his, quae ad Deum pertinent, sicut internuncius et mediator. Abiit autem Moyses ad Jethro cognatum suum, dixitque ei: »Vadam in [Col. 0241D] Aegyptum videre fratres meos. Dixitque Jethro: Vade in pace.

»Dixit ergo Dominus ad Moysen: Revertere in Aegyptum: mortui enim sunt, qui quaerebant animam tuam.« Manifestum est igitur, quia non solum Pharao quaerebat occidere Moysen. Omnes autem reges Aegypti Pharaones dicebantur. Alius igitur [Col. 0242A] Pharao Aegyptiis modo praeerat, qui illi quidem successerat, quem fugerat Moyses. »Tulit ergo Moyses uxorem et filios, et imposuit eos super asinum, reversusque est in Aegyptum. Dixitque ei Dominus: [(185) 1Kb] Vide ut cuncta signa facias coram Pharaone, quae tibi facere praecepi, ego indurabo cor ejus, et non dimittet populum.« Quid est hoc, Domine? Tu indurabis cor ejus? »Tu enim, ut Apostolus ait, cui vis miseris, et quem vis induras (Rom. IX, 18).« Quod si induras, cui nemo resistere valet, quid ad Pharaonem? Cur qui populum dimittere non potest, ideo punitur, quia non dimittit? Non potest quidem, quia induratur: a quo? a te. Tu enim dicis: »Ego 52 indurabo cor ejus.« Aliter ergo est intelligendum [(186) 1Kb] . Quod ergo dicitur: [Col. 0242B] »Ego indurabo cor ejus;« tale est ac si diceret: Ego cor ejus indurari permittam, nullam vim ei faciam, totum se sibi dimittat, faciat quod velit, ut sive bene, sive male egerit, totum sibi, et non mihi imputetur. Miser ille, qui sic suae voluntati relinquitur. Hinc ergo colligitur, quia [(187) 1Kb] quod boni salvantur, Dei gratia est, qui eos suae misericordiae freno ad se trahens, etiam cum peccare velint, peccare eos non patitur; hoc autem non vim faciendo, sed cor molliendo, et in melius immutando. Quod vero mali pereunt, justitia est; »quae enim seminaverit homo, haec et metet (Galat. VI, 2).« Nunquam enim humana natura ad malum proclivis est, ut nisi coacta bene agere queat [(188) 1Kb] . Ex hoc igitur apparet quam iniquus Pharao iste fuerit, qui toties flagellatus, [Col. 0242C] qui tot miraculorum signis, nullo in signo, et naturali bono ad misericordiam flectebatur. Noluit ergo eum Dominus emollire, ne fortasse bonus putaretur, qui sua sponte tam malus et iniquus erat.

»Vade, dic Pharaoni: Filius meus primogenitus est Israel; dixi tibi: Dimitte filium meum, et noluisti: ecce ego interficiam filium tuum primogenitum.« Primogenitus est namque Dei filius Israel, non natura, sed gratia. Haec enim gens, prima omnium a Deo electa, prae cunctis dilecta fuit. Quando autem omnia primogenita Aegypti interfecta sunt, tunc et primogenitum Pharaonis interfecit Dominus; non enim est personarum acceptor Deus. Cumque esset Moyses in itinere in diversorio, occurrit ei [Col. 0242D] Dominus, et volebat occidere eum. »Tulit illico Sephora acutissimam petram, et circumcidit carnem praeputii filii sui, tetigitque pedes ejus et ait: Sponsus sanguinum tu mihi es.« Ex hoc datur intelligi, quia Moyses de filio circumcidendo jam admonitus fuerat, sed quia mater ejus alia lege vivebat, ea fortasse resistente, aut non potuit, aut neglexit. [Col. 0243A] Non igitur jam mater ejus, quae alia lege vivebat, Nunc admonetur, sed quodammodo cogitur, ut eum circumcidat. Si enim ad fratres suos, qui omnes circumcisi erant, filium suum incircumcisum detulisset, quasi Dei pacti praevaricator, scandalum eis movere poterat. Tulit ergo Sephora acutissimam petram (petra autem erat Christus) et circumcidit praeputium filii sui. Hac enim petra et Judaei circumciduntur, et baptizantur. »Quicunque, inquit Apostolus, baptizati estis in Christo, Christum induistis (Galat. III, 27).« De circumcisione autem, in libro Geneseos plenissime exposuimus. Sequitur:

»Tetigitque pedes ejus, et ait: Sponsus sanguinum tu mihi es.« Cur enim pedes ejus petra tetigit, nisi quia circumcisio, et baptismus inutilis est, [Col. 0243B] si post baptismum, vel circumcisionem pedes supra petram non stabiliantur? Unde Psalmista: »Eduxit me de lacu miseriae, et de luto faecis, et statuit super petram pedes meos (Psal. XXXIX, 3).« Quae cum ait: »Sponsus sanguinum tu mihi es,« feminea pietate videtur loqui, ac si dicat: Hoc ex tua conjunctione beneficium capio, ut filiorum meorum sanguinem fundam. Quod si hoc ad Dominum Sephora dixisse intelligatur, sic exponetur, ac si diceret: Novum genus conjugii, in quo ex sanguine filii generantur; mirabilis sponsus, cui vel ex aqua, vel ex sanguine filii generantur. »Et dimisit eum, postquam dixit; »Sponsus sanguinum tu mihi es,« non quia hoc dixit, sed »ob circumcisionem.« Ad hoc enim venerat, ut non mulieris verba attenderet, sed ut puer [Col. 0243C] circumcideretur.



CAPUT V.

Venit ergo Moyses, et narravit fratri suo quaecunque audierat. Veneratque simul ad seniores Israel, locutusque est Aaron, quae Dominus jusserat, et fecit signa, et credidit populus, omnesque gavisi sunt, et proni adoraverunt. Ad majora tendimus, ideo in exponendis historiis laborare nolumus, ne forte, sicut quorumdam moris est, quae per se plana sunt, difficilia reddamus. Inde autem venerunt ad Pharaonem, dixeruntque ei ut dimitteret populum; quod audire noluit, sed vehementius quam prius eos afflixit. Hoc autem Dei providentia fiebat, quo et Pharaonis malitia, et Dei potentia innotesceret.



CAPUT VI.

[Col. 0243D] »Locutusque est Dominus ad Moysen, dicens: Ego Dominus, qui apparui Abraham, Isaac, et Jacob, in Deo omnipotente, et nomen meum Adonai non indicavi eis.« Quid est hoc, quod dicitur: apparuit Dominus patriarchis, seque et Deum omnipotentem illis esse ostendit, et tamen nomen suum, quod est Adonai, non indicavit eis? Per hos enim tres patriarchas, ex quibus omnes Judaei originem ducunt, omnem Judaeorum populum intelligere debemus. Dei vero nomen Jesus 53 Christus est [(189) 1Kb] . Ipse enim et Verbum vocatur. »Ecce, inquit propheta, nomen Domini venit de longinquo (Isai. XXX, 27).« Hunc autem non cognoverunt Judaei, »quia [Col. 0244A] si cognovissent, nunquam Dominum gloriae crucifixissent (I Cor. II, 8).« Excaecavit enim eos malitia eorum, secundum illud: »Excaeca cor populi hujus, ut videntes non videant, et audientes non intelligant (Isai. VI, 10).« Interpretatur autem Adonai Dominus Deus. Salvator autem discipulis suis loquitur dicens: »Vos vocatis me Magister, et Domine, et bene dicitis; sum etenim (Joan. XIII, 13).« Itemque: »Si quis vobis aliquid dixerit, dicite quia Dominus his opus habet (Matth. XXI, 3).« Ignorantia igitur ista patriarcharum, non est patriarcharum, sed seminis patriarcharum. Indicavit eis Dominus nomen suum, et non indicavit. Indicavit secundum se, non indicavit secundum membra. Indicavit primis, non indicavit novissimis. Sic enim terram promissionis [Col. 0244B] illis promittit, et illis non datur. »Tibi, inquit Dominus, dabo terram hanc,« tibi, et non tibi. Tibi in semine, tibi non personaliter. Potest autem et sic intelligi: nomen meum Adonai non indicavi eis, quia non quasi Dominum, sed quasi Patrem me eis exhibui. Nunc autem vos liberando, et Aegyptios affligendo, qualiter et rex et Dominus esse noverim, cunctis gentibus innotescet. Unde et frequenter dicitur: »Ego Dominus Deus vester.« Itemque: »Et scietis, quia ego Dominus.«



CAPUT VII.

»Et locutus est Dominus ad Moysen, dicens: Ego Dominus.« Hoc est, quod modo superius dixit, Adonai. Hoc est illud nomen, quod patriarchis non indicavit, id est filiis patriarcharum. Sequitur: [Col. 0244C] »Loquere ad Pharaonem quae ego loquar tibi. Et ait Moyses: En incircumcisis labiis ego sum, quomodo audiet me Pharao?« Incircumcisis enim labiis est, qui superflua, vana et inutilia loquitur: circumcisis vero, qui et interrogare, et respondere rationabiliter novit. Quod hic Judaei dicant, cum labiorum inusitatam circumcisionem audiant; et ut ego quoque incircumcisis labiis eloquar; utinam et nares sibi circumcidant, ut jam nunc ab inutili circumcisione quiescant.

»Dixitque Dominus ad Moysen: Ecce constitui te Deum Pharaonis;« eam videlicet potestatem tibi tradendo, ut juxta voluntatem tuam eum affligas, et in signis, et miraculis, quae feceris, obstupescat, tibique in nullo nocere valeat. Et Aaron frater tuus [Col. 0244D] erit propheta tuus, ut quia facundus, et eloquens est ipse, pro te loquatur ad Pharaonem. »Sed ego indurabo cor ejus.« Hoc autem superius expositum est. Huic autem simile est, quod dicitur. »Et ne nos inducas in tentationem (Matth. VI, 13).« Similiter et Pharao dicere poterat: Ne indures cor meum, Domine. Deus enim neque indurat, neque in tentationem aliquem inducit: sed quia in ejus est potestate et induratum mollire, et in tentationem euntem retinere, ideo et indurare, et in tentationem ducere dicitur.

»Fecit itaque Moyses, et Aaron, sicut praeceperat Dominus; tulitque Aaron virgam coram Pharaone, [Col. 0245A] et servis suis, quae versa est in colubrum.« De virga quidem ejusque commutatione satis superius dictum est. Bene autem principium signorum virga fuit, quoniam correctionem Dei significare diximus. Venit igitur Moyses ad Pharaonem, non cum gladio, sed cum virga: unde si poenitere voluisset, facilem ad ignoscendum Dominum, per hoc cognoscere poterat. Sed quia poenitere noluit, in colubrum virga convertitur, ut majoribus dignus suppliciis, majoris correctionis tormenta se exspectare intelligat. Et ideo qui virga non corrigitur, draconi, id est diabolo puniendus traditur. »Vocavit autem Pharao sapientes, et maleficos, et fecerunt ipsi per incantationes Aegyptiacas, et arcana quaedam similiter, projeceruntque singuli virgas suas, quae [Col. 0245B] versae sunt in dracones, sed devoravit virga Aaron virgas eorum.« Infelix Pharao, cum humiliare se debuisset, ad suae deceptionis figmenta confugit, ut per falsa, quae ipse operatur, probet non esse verum, quod Dominus ait. Hoc enim tyranni saepe fecisse leguntur, qui videntes signa et miracula, quae per martyres suos Deus faciebat, maleficos eos et incantatores esse putabant. Ipsi quoque Salvatori nostro Judaeos dixisse legimus: »In Beelzebub principe daemoniorum ejicit daemonia (Luc. XI, 15).« Nec mirum si suis incantationibus et arte diabolica hoc malefici facere potuerunt; cum ipse Satanas, ut Apostolus ait, transfiguret se in Angelum lucis (II Cor. XI, 14). Quod autem virga Aaron virgas eorum devoravit, [Col. 0245C] nihil divinae ultioni resistere posse significat.

»Dixit autem Dominus ad Moysen: Ingravatum est cor Pharaonis, non vult dimittere populum. Vade ad eum mane, ecce egredietur ad aquas, et dic ei ut dimittat populum. Quod si audire contempserit, tolle virgam, et extolle super aquas Aegypti, et super rivos, et paludes, et lacus, ut vertantur in sanguinem, et pisces moriantur.« Haec est enim prima plaga, qua Aegyptus a Domino percutitur. Decem enim plagis flagellavit Dominus Aegyptum, quibus significavit quibus modis, et propter quam causam mundum affligat universum. Quoniam autem denarius numerus omnes in se numeros continet, ideo frequenter decem pro omnibus 54 accipiuntur. Unde in Apocalypsi de sanctis dicitur: »Quia [Col. 0245D] habebunt tribulationem diebus decem (Apoc. II, 10),« id est cunctis diebus. Decem namque et centum, et mille, nisi per se, et in se resolvantur, nihil habent ulterius ubi crescant; unde cum sint finiti, saepe pro infinitis accipiuntur. Decem ergo plagae omnes plagas significant, quibus ob duritiam cordis nostri in hoc mundo a Domino flagellamur. Omnis enim homo Pharao dici potest, qui Dei praecepta per Ecclesiae doctores audiens parvipendit, eisque indurato corde et animo resistit. Detinet autem Dei populum in servitute, quando homo quinque corporis sensus, animaeque virtutes Deo servire non permittit. Hic est enim populus Dei, qui gravi corporis servitute [Col. 0246A] deprimitur. Hic dum in populosa Aegypto habitat, vitiorum et malignorum spirituum multitudine vallatus Deo sacrificare non potest. Vult igitur ire in desertum, quaerere locum secretum, iniquorum evadere conversationem, hoc autem non corpore, sed mente. Qui enim a vitiis et malignis spiritibus separatur, ubicunque sit, in deserto est, quoniam desertus est, derelictus est, et a malo populo mente et spiritu sequestratus, jam solitarius cum Deo est. Caetera videamus.

»Vade, inquit Dominus Moysi, ad Pharaonem, ecce egredietur ad aquas.« Quid enim hoc in loco per aquas, nisi stultam hujus mundi et philosophorum et poetarum sapientiam designat? Quae quoniam voluptatem summum bonum praedicat, quoniam [Col. 0246B] mundi gloriam, et honores, et delicias laudat, quoniam vitia, carnisque concupiscentias non reprehendit, ideo Pharao omnesque mundi amatores ad eam currunt, eam sitiunt, eam bibere cupiunt. Ideoque Moyses correctionis virgam ferens, fortemque manum potenter extendens, eam in sanguinem convertit. In sanguinem quidem eam convertit, quia quam sit venenosa, quam periculosa, quam fetida, quam peccatorum sordibus plena, Christus Dominus noster, ejusque discipuli vera ratione probaverunt. Qui ergo non vult mori, qui timet perire, fugiat has aquas, neque suscipiat hanc doctrinam: moriuntur enim, qui eam bibunt, quod quidem illi pisces significabant, qui in Aegypti flumine mortui [Col. 0246C] sunt. Malefici autem, qui sicut Moyses signa faciunt, hypocritae intelliguntur, quoniam et ipsi, sicut Ecclesiae doctores, philosophorum et poetarum scientiam damnant; de quibus Dominus ait: »Super cathedram Moysi sederunt Scribae et Pharisaei (Matth. XXIII, 2).« Hi autem omnia opera sua faciunt, non ad laudem Dei, sed turpis lucri gratia, et ut videantur ab hominibus. Foderunt autem aquam Aegypti per circuitum fluminis, quoniam cognita veritate, hanc ulterius bibere noluerunt. Aquam quippe fodere, est pure et sincere sapientiae fontem investigare. Quae bene quidem circa flumen foditur, quoniam non nisi in divinis Scripturis invenitur. Fuit autem sanguis iste per septem dies, quoniam praedicta philosophorum scientia in sanguinem et peccatum [Col. 0246D] conversa, amplius in aeternum a viris catholicis non suscipietur; non enim sunt dies nisi septem. Hoc est ergo diebus septem, quod est diebus omnibus. Noluit autem Pharao dimittere populum.



CAPUT VIII.

»Dixitque Dominus ad Moysen: Dic ad Aaron: Extende manum tuam super fluvios, et super rivos, et paludes, et educ ranas super terram Aegypti. Extendit Aaron manus super aquas Aegypti, et ascenderunt ranae, operueruntque terram Aegypti [(190) 1Kb] .« In prima namque plaga philosophi, et poetae perierunt, omnisque eorum scientia, et paganorum ritus destructus est. Ecce autem in hac secunda [Col. 0247A] ranae ebulliunt: haeretici insurgunt, qui et loquacitate omnes inquietant, et sua immunditia cuncta commaculant; non aliunde veniunt, sed de aquis ascendunt, quoniam male Scripturas intelligendo, perverseque exponendo, ibi errores concipiunt, et ibi haeretici fiunt. Prius enim philosophi et poetae, deinde vero haeretici erronea sapientia mundum deceperunt. Eo ergo ordine ponuntur, quo et temporaliter sese sequuntur. Merito autem haereticos ranae significant, quoniam non in ratione, sed in loquacitate haeretici confidunt. Fecerunt autem et malefici per incantationes similiter, jam tunc significantes, quoniam et hypocritae sanctorum exempla [(191) 1Kb] quadam similitudine imitaturi erant. »Dixit Pharao: Orate Dominum, ut auferat ranas a me, [Col. 0247B] et a populo meo, et dimittam populum, ut sacrificet Domino. Oravitque Moyses, et mortuae sunt ranae.« Hoc enim usque hodie peccatores agunt, et in arcto positi Dominum orant, cujus mox liberalitatis obliviscuntur. Mors vero ranarum haereticorum monstrat interitum. »Videns autem Pharao, quod data esset requies, induravit cor suum, et non dimisit eos, sicut praeceperat Dominus. Dixitque Dominus ad Moysen: Loquere ad Aaron: Extende manum tuam, et percute pulverem terrae, et sint sciniphes in universa terra Aegypti. Feceruntque ita, et facti sunt sciniphes in hominibus, et in jumentis, omnisque pulvis terrae versus est in sciniphes.« Sciniphes autem culices, alii muscas minutissimas vocant, ad quarum differentiam musca canina dicatur. Sed [Col. 0247C] quid per sciniphes, qui et homines, et jumenta nimiis 55 angustiis inquietabant, nisi cura, et sollicitudo rerum temporalium intelligitur? Cum enim aliquem pro hac substantia transitoria et fugitiva tam anxio animo laborare, discurrere, sudare, et festinare videas, nonne sciniphes eum stimulent, et sequantur, tibi videtur? Qui merito de terrae pulvere oriuntur, quoniam haec talis cura, et sollicitudo ad terrena et fugitiva bona homines invitat. Et isti quidem in hominibus sunt, et in jumentis, quoniam et sapientes, et insipientes fatigant. Ipsa quoque juxta litteram, jumenta non fatigarentur, nisi haec talis sollicitudo fuisset. Haec enim et boves arare, et equos in bella ruere, caeteraque jumenta oneribus deprimi cogit. Ab hac autem sollicitudine liberare nos volens Dominus, [Col. 0247D] dicebat: »Nolite solliciti esse dicentes: Quid manducabimus, aut quid bibemus, aut quo operiemur?« (Matth. VI, 31). Haec autem tertia plaga, qua mundus percutitur, nulla magis quam ista eum vexat. Voluerunt autem et maleficis sciniphes facere, et non potuerunt, non quod difficilius sit facere ranas, vel colubros; sed quia ibi tantum possunt, ubi eos Deus posse permittit. Unde ipsi quoque dicunt: »Digitus Dei est hic;« intelligentes Dei manus hanc esse potentiam, quae a solita operatione tam subito eos coercere valeat.

»Dixitque Dominus ad Moysen: Dic Pharaoni: Dimitte populum, alioquin immittam in te, et in [Col. 0248A] servos tuos et populum tuum, et in domum tuam omne genus muscarum. Factumque est ita. Veneruntque muscae gravissimae in domum Pharaonis, et in omnem terram Aegypti, corruptaque est terra ab hujuscemodi muscis.« Quid enim per muscas, nisi spiritum fornicationis, ipsamque omnium vitiorum turpissimam libidinem intelligimus? De qua Apostolus: »Omne, inquit, peccatum, quod fecerit homo, extra corpus est; qui autem fornicatur, in corpus suum peccat (I Cor. VI, 18).« Unde et hic dicitur, quod ab hujuscemodi muscis terra corrupta fuerit. Quid est enim, quod libidinis aestus terram, id est carnem nostram corrumpit? Hujus autem multae sunt species; idcirco et muscae diversorum generum fuisse referuntur; quas quia gravissimas dicit, quantum [Col. 0248B] hoc vitium in hominibus grassetur, innotuit. His etenim muscis adulter, his fornicator, his sodomita, his cujuscunque libidinis operator stimulatur, vexatur, incenditur, persequitur, corrumpitur. Hae tamen muscae non erant in terra Gessen, ubi filii Israel habitabant, quoniam sancti viri jejuniis, vigiliis, orationibus, carnisque maceratione omnem libidinis impetum a se repellunt. »Vocavitque Pharao Moysen, et Aaron, et ait illis: Ite, sacrificate Deo vestro in terra hac. Et ait Moyses: Non potest ita fieri; abominationes enim Aegyptiorum immolabimus Domino Deo nostro? quod si mactaverimus ea, quae colunt Aegyptii coram eis, nos lapidibus obruent.« Abominationes Aegyptiorum dicit. Et est mirabilis viri prudentia, qui coram ipso rege [Col. 0248C] suos deos abominationes appellat; Aegyptii enim non solum hircos, et oves, et vaccas, sed alia multa portenta »adorabant. Viam trium dierum pergemus in solitudine, et sacrificabimus Deo nostro, sicut praecepit nobis.« Quid vero via trium dierum significet, supra exposuimus. »Dixitque Pharao: Ego dimittam vos; verumtamen ne longe abeatis, orate pro me.« Considera, Pharao, quid possit virtus, et potentia tua: rogas Prophetam, ut ipse pro te Dominum roget, quatenus a te, et a populo tuo muscas repellat: adhuc te virga percutit, et ferre non potes: quid si ignem de coelo pluat? Noli ulterius indurare cor tuum, noli amplius fallere servos Dei, ne si forte pro te orare desierint, pereas et tu, et populus tuus. Egressusque Moyses a Pharaone [Col. 0248D] oravit Dominum, et perierunt muscae. Ingravatum est autem cor Pharaonis, et noluit dimittere populum. Qui autem Pharao saepius induratur, ideo saepius flagellatur, Sequitur:



CAPUT IX.

»Dixit autem Dominus ad Moysen: Vade dic Pharaoni: Haec dicit Dominus: Dimitte populum meum, alioquin ecce manus mea erit super agros tuos, et super equos, et asinos, et camelos, et boves, et oves, pestis valde gravis. Fecit ergo Dominus verbum altera die, mortuaque sunt omnia animantia Aegyptiorum; de animalibus vero filiorum Israel nihil omnino periit.« Quid autem [Col. 0249A] per haec, quae modo numerata sunt, nisi exteriorem substantiam intelligimus, quam cum Dominus repente peccatoribus aufert, aut probatio est, aut vindicta. Sic enim et beato Job fecisse legitur, qui patiens, tamen patienter gratias agens dicebat: »Dominus dedit, Dominus abstulit (Job I, 21).« Vir etenim sanctus in hoc quoque Dei misericordiam agnoscebat, quod non se, sed sua feriebat. Cum ergo in exterioribus homo flagellatur, gratias agat, convertatur et poeniteat. Denique misericordiam recognoscat, qui eum tam misericorditer ad poenitentiam vocat. Corripit enim Dominus omnem filium, quem recipit (Hebr. XII, 7). Et beatus homo, qui corripitur a Domino. Non induretur ut Pharao, sed confessus se peccasse, veniam postulet, ne forte usque [Col. 0249B] ad animam vindicta desaeviat. Unde scriptum est: »Dominus custodiat te ab omni malo, custodiat animam tuam Dominus (Psal. CXX, 7).« Haec autem quinta plaga est per quam in his quae possidet, et non in se homo percutitur. »Et induratum est cor Pharaonis, et non dimisit populum: et dixit Dominus ad Moysen, et Aaron: Tollite plenas manus cineris de camino. spargat illum Moyses in coelum coram Pharaone, sitque pulvis super 56 universam terram Aegypti. Erunt enim in hominibus, et in jumentis vulnera, et vesicae turgentes in universa terra Aegypti. Factumque est ita. Nec poterant malefici stare coram Moyse propter vulnera, quae in illis erant.« Ecce non animantia tantum, sed ipsi homines percutiuntur, ut qui virgam [Col. 0249C] non sentiunt, saltem tormentis corrigantur. Quid enim per caminum nisi afflictionem? Quid vero per cinerem, nisi populum diuturno jam afflictionis igne crematum? Cinis ergo de camino tollitur, et in coelum spargitur, quoniam afflicti populi preces in coelo exaudiuntur. Et bene quidem per manus Moysi cinis in coelum spargitur, quia Christi, et sanctorum manibus omnis populus Domino praesentatur. Vulnera vero, et vesicae turgentes, quas et videre horribile, et pati intolerabile est, futura illa tormenta significantur, quibus nulla tormenta comparari possunt. Haec autem tormenta illos exspectant, qui obstinato corde usque ad finem in sua malitia perseverant. Fit autem haec plaga et in hominibus et [Col. 0249D] in jumentis, quia et sapientes et insipientes, nobiles et ignobiles, divites et pauperes aequaliter divina ultione affliguntur. Hoc enim sunt stulti ad sapientes, quod jumenta ad homines. Malefici vero propter vulnera coram Moyse stare non poterant, quia sicut leprosi, et Christi visione indigni, extra castra expulsi, in sanctorum civitate non habitabunt. »Induravitque Dominus cor Pharaonis, et non dimisit eos.«

Sequitur autem sexta plaga, in qua sicut et in caeteris monetur Pharao dimittere populum; quod si facere contempserit, minatur Dominus se immittere omnes plagas super eum, et super populum ejus, et pluere grandinem multam nimis, qualis non fuit in Aegypto a die, qua fundata est, usque in praesens. Unde praecipit Moyses, ut homines, et ea, quae [Col. 0250A] foris sunt, intus congregentur, ne moriantur. Quid est autem, quod Moyses prius admonet Pharaonem dimittere populum, deinde omnem plagam, priusquam fiat, ei denuntiat? Nisi quia et Christus, qui per Moysen intelligitur, ejusque discipuli, quos Aaron significabat, prius populum ad poenitentiam vocabant, deinde mala futuri saeculi, et infernos cruciatus eis denuntiabant? Quasi enim grandinem super eos pluebant, quando tormenta diabolo, et angelis ejus in inferno praeparata exponebant. Fulgura autem discurrentia tunc mittebant, quando quasi ignitis jaculis, sententiis Scripturarum vitia, et malignos spiritus in humanis pectoribus interficiebant. Cum quibus et ignis mistus ferebatur, quia signorum et miraculorum fulgor eorum praedicationem [Col. 0250B] sequebatur, ut qui verbis credere nolebant, saltem miraculorum igne et splendore illuminati, territi, et corde compuncti ad Dominum converterentur. Pereunt autem omnia, quae foris sunt, quia quicunque a sanctorum fide, et consortio separati, extra Ecclesiam inventi fuerint, judicio peribunt. Unde et Moyses congregari omnia praecipit, ne forte doctorum incuria et negligentia foris manentia pereant. Quod autem ait: »idcirco posui te, ut ostendam in te fortitudinem meam, et narretur nomen meum in omni terra;« sic est accipiendum, ac si diceret: Idcirco tuam duritiam patior, ideo toties tibi parco, ut per te mea fortitudo monstretur, et quoties volo, te supero, et superatum vires iterum sumere permitto, ut narretur nomen meum [Col. 0250C] in omni terra, cui obediens est omnis creatura, cujus miraculorum non est numerus, cui nemo impune resistere valet, qui per ranas et muscas non minus quam per fulgura, qui ad reges et principes superandos non armatos milites, sed locustas et culices mando. »Misitque Pharao, et vocavit Moysen et Aaron, et dixit eis: Peccavi etiam nunc; Dominus justus, reddens mihi secundum opera, et juxta peccata puniens; ego et populus meus impii, quibus toties Dominus miseretur, et non cognoscimus: orate Dominum, ut desinant tonitrua, et grando, et dimittam vos, et nequaquam ultra hic maneatis.« Felix esses Pharao, si hanc sententiam terminasses, si sicut dicis ita fecisses, si cor [Col. 0250D] ulterius non indurasses. Oravitque Moyses Dominum, et cessavit grando.

»Induratum est ergo cor Pharaonis, et servorum ejus, et non dimisit populum.« Quod autem serotina non sint laesa, posterioris et christiani populi salutem significare potest.



CAPUT X.

Post haec autem, cum Pharao admonitus, sicut prius, noluisset dimittere populum; cum Moyses locustas denuntiasset esse venturas, et ille contempsisset, »extendit Moyses virgam super terram Aegypti, et Dominus induxit ventum urentem tota illa die, et nocte, et mane facto ventus urens levavit locustas, quae ascenderunt super universam terram Aegypti, operueruntque eam, vastantes [Col. 0251A] omnia. Devorata est igitur herba terrae, et quidquid pomorum grando reliquerat.« Quid enim per locustas, quae quasi imperatorum agmina, facto exercitu, cuncta vastantes incidunt, nisi vitiorum et malignorum spirituum multitudinem intelligamus? Has autem ventus urens elevat, et portat, quoniam violento et impetuoso spiritu superbiae vitia quaeque et maligni spiritus deferunt. Initium enim omnis peccati superbia: haec vitia portat, haec daemones elevat, haec peccatores exaltat. Hac enim superbus ille inflatione, hoc superbiae vento 57 inflatus dicebat [(192) 1Kb] : »Super coelum ascendam, et super sidera coeli exaltabo solium meum, sedebo in monte testamenti, in lateribus aquilonis et ero similis Altissimo.« Sic ergo locustae [Col. 0251B] volant, sic vitia, et maligni spiritus feruntur. Omnis enim inobedientia superbia est. Quicunque autem peccat, inobediens est. Sic ergo vento superbiae universa peccata feruntur. Hae sunt illae locustae, quae omnia devorant, corrodunt, cuncta dissipant, nihil pulchrum, nihil viride in arboribus relinquunt, ideo steriles et infructuosae fiunt, ad nihil aliud utiles, nisi ut excidantur et in ignem mittantur. Hoc autem fit tantum in terra Aegypti, in regno Pharaonis, in terra tenebrosa, quae solis justitiae radiis non illustratur. Sequitur:

»Quam ob rem Pharao festinus vocavit Moysen et Aaron, et dixit eis: Peccavi in Dominum Deum vestrum, et in vos; sed nunc dimittite peccatum [Col. 0251C] etiam hac vice, et rogate Dominum Deum vestrum, ut auferat a me mortem istam.« Sic igitur es tu homo quicunque es, si senseris locustarum exercitum devorare terram tuam: si senseris luxuriam, avaritiam, discordiam, concupiscentiam, fornicationem, ingluviem, ebrietatem, vanam gloriam, iram, et caetera his similia, quae per locustas intelliguntur, vastare, et disperdere carnem tuam; curre festinus, curre ad Moysen, deprecare Christum, ut tibi parcat, ut tibi peccatum dimittat. Sed noli cor tuum postea indurare cum Pharaone, ne et tu pereas ad similitudinem Pharaonis. Audi Prophetam dicentem: »Hodie, si vocem ejus audieritis, nolite obdurare corda vestra (Psal. XCIV, 8).« Quod autem, orante Moyse, omnes locustae a vento elevatae, et in [Col. 0251D] mare Rubrum projectae perierunt, hoc est intelligendum, quod vitia, et maligni spiritus, qui populum jam poenitentem, et se peccasse confitentem prius persequebantur, Christo jubente, in baptismo omnino delentur. »Et induravit Dominus cor Pharaonis, nec dimisit filios Israel.«

»Dixit autem Dominus ad Moysen: Extende manum tuam in coelum, et sint tenebrae super terram Aegypti, tam densae, ut palpari queant. Extendit Moyses manum in coelum, et factae sunt tenebrae horribiles in universa terra Aegypti tribus [Col. 0252A] diebus. Nemo vidit fratrem suum, et movit se de loco in quo erat. Ubicunque autem habitabant filii Israel, lux erat.« Ecce qui regem sequuntur tenebrarum, qui toties admoniti et flagellati, qui tot signa et miracula videntes, adhuc indurato corde in malitia perseverant, tenebris involuti, nihil vident, et quasi lapides immobiles permanent, ut saltem per tenebras exteriores cordis sui caecitatem intelligant [(193) 1Kb] . De his enim tenebris Apostolus ait: »Fuistis aliquando tenebrae, nunc autem lux in Domino (Ephes., V, 10);« et Joannes: »Omnis, qui odit fratrem suum, homicida est, et in tenebris manet (I Joan. III, 15).« Qui igitur non vult manere in tenebris, vitiis expulsis, sequatur lucem, lucem videlicet, quae ait: »Ego sum lux mundi [Col. 0252B] (Joan. VIII, 12).« Sed quia Moyses significat Christum, manus ejus, quam in coelum extendit, Christi manus in coelo extensas significare potest, nam et in Christi passione tribus horis tenebrae factae sunt, ut merito in his tribus diebus tres illas horas significatas fuisse intelligamus. Has autem tenebras non patitur populus Dei, illum sequens, qui ait: »Qui sequitur me, non ambulat in tenebris (ibid.).« Vocavit autem Pharao Moysen et Aaron, dixitque eis, ut caetera relinquentes cum filiis irent sacrificare Domino, noluitque Moyses sine gregibus ire, ne quid sibi forte in sacrificio deesset. »Dixitque Pharao: Recede a me, et cave ne ultra faciem meam videas: quocunque die apparueris mihi, morieris: [Col. 0252C] At ille ait: Ita fiet, ut locutus es: non videbo ultra faciem tuam.« Quid est hoc, quod dicit Moyses: Non videbo ultra faciem tuam? postea eum vidit, et locutus est cum eo. Sed quia frequenter in sacro eloquio videre, misereri significat, sic accipi potest, ac si diceret: Non ultra videbo faciem tuam, non ultra miserebor tui, non te ulterius populum dimittere admonebo, neque amplius pro te Deum rogabo.



CAPUT XI.

»Et dixit Dominus ad Moysen: Adhuc una plaga tangam Pharaonem et Aegyptum, et post haec dimittet vos, et exire compellet. Dices ergo omni populo, ut postulet vir ab amico suo, et mulier a vicina sua vasa argentea et aurea; dabit autem [Col. 0252D] Dominus gratiam populo suo coram Aegyptiis.« Hoc autem quid significet superius expositum est; facilius est autem illuc reverti, quam iterum eadem replicare. Fuitque Moyses vir magnus valde in terra Aegypti coram Pharaone et omni populo. Magnus quidem fuit in verbis, magnus in miraculis, magnus in constantia, et ideo magnus, quia Christi figuram gerebat. Et ait ad Pharaonem: »Media nocte ingrediar in Aegyptum, et morietur omne primogenitum, a primogenito Pharaonis, qui sedet in solio ejus usque ad primogenitum ancillae, quae est ad [Col. 0253A] molam, et omnia primogenita jumentorum . . . . . Descendentque omnes servi tui isti ad me, et adorabunt me dicentes: Egredere tu, et omnis populus, qui subjectus est tibi.« Haec autem in sequentibus exponemus, eo videlicet loco, 58 ubi complebuntur. »Post haec egrediemur. Et exivit a Pharaone iratus nimis.« Bona ira, qua superbia vincitur, stultitia superatur, cor impoenitens ad poenitentiam, quamvis inutilem revocatur, et Dei populus de servitute gravissima liberatur.



CAPUT XII.

»Dixitque Dominus ad Moysen et Aaron in terra Aegypti: Mensis iste vobis principium mensium, primus erit in mensibus anni.« Mensis, inquit, iste aliorum mensium principium est, qui apud nos [Col. 0253B] Martius vocatur. Hic autem sit vobis primus, id est maximus et principalis in mensibus anni, quoniam majora in hoc mense, quam in caeteris, fiunt sacramenta. »Loquimini ad universum coetum filiorum Israel, et dicite eis: Decima die mensis hujus, tollat unusquisque agnum per familias et domos suas. Sin autem minor est numerus, ut sufficere possit ad vescendum agnum assumet vicinum suum, qui junctus est domui ejus, juxta numerum animarum, quae sufficere possunt ad esum agni. Erit autem agnus absque macula, masculus, anniculus; juxta quem ritum tolletis et haedum, et servabitis eum usque ad quartamdecimam mensis hujus, immolabitque eum universa multitudo filiorum Israel ad vesperam.« Decima namque [Col. 0253C] die tolluntur agnus et haedus, et servantur usque ad diem quartamdecimam ejusdem mensis, et tunc immolantur. Nam quia tabulae Testamenti decem verba, id est decem praecepta principalia scripta habuerunt, in quibus tota lex quodammodo continebatur, ideo frequenter per decem totum Vetus Testamentum intelligitur. Quia vero quatuor sunt Evangelia, in quibus Novum Testamentum clauditur, ideo per quatuor Novum Testamentum designatur. Decima igitur dies Vetus Testamentum, quarta vero post decimam Novum designat. Decima autem die tollitur agnus, sed usque ad quartamdecimam immolandus servatur; quoniam Christi passio in Veteri Testamento per figuras et aenigmata significata, tandem in [Col. 0253D] Novo veraciter est adimpleta. Ibi Christus monstratur; hic immolatur. Ibi significatur; hic sacrificatur. Ibi denique agni immolatio narratur; hic vero Christi passio praedicatur. Vetus enim Testamentum eo tempore finem fecit, quo Christus Dominus noster suis discipulis ait; »Amen dico vobis, non bibam amodo de hoc genimine vitis, usque in diem illum, cum illud bibam vobiscum novum in regno meo (Matth. XXVI, 29).« Vetus igitur vinum spernitur, novum promittitur, non quod lex vetus omnino destruatur, sed quod novo et spirituali sensu intelligatur; [Col. 0254A] hoc autem in regno Dei, quod est Ecclesia. Christus autem et agnus est propter innocentiam, et haedus dicitur propter similitudinem carnis peccati. De hoc enim dicitur: »Ecce agnus Dei, ecce qui tollit peccatum mundi (Joan. I, 29).« Et de hoc similiter dicitur: »Ne coquas haedum in lacte matris suae (Exod. XXIII, 19).« Ad hunc autem vescendum propinquos et vicinos invitare debemus, ut qua charitate omnium salutem desideramus, innotescat. Vicinus enim noster omnis Christianus est, et quicunque ab Ecclesia longe non est. Est autem agnus iste absque macula; quoniam sic scriptum est: »Qui peccatum non fecit, nec dolus inventus est in ore ejus (I Petr. II, 22).« Est autem et masculus, anniculus, quia nihil habet molle, nihil femineum, [Col. 0254B] nihil corruptioni obnoxium, nihil carnalis sentiens titillationis. Et agnus quidem per domos comeditur, haedus vero ab omni multitudine immolatur, per quod apertissime designatur, et hoc sacrificium, quod modo in Ecclesia assidue sumitur, et illud, quod a Judaeis insanientibus in ara crucis est oblitum. Quamvis enim et hoc et illud unum idemque sit; tamen aliter et aliter fit; unde illi haedum occidunt, inter iniquos et peccatores mundi Salvatorem deputantes, sicut scriptum est: »Et inter iniquos deputatus est (Luc. XXII, 37).« Itemque: »Nisi hic esset malefactor, non tibi tradidissemus cum (Joan. XVIII, 30).« Nos autem, quia innocentem, sanctum et justum, et sine ulla contagione peccati [Col. 0254C] Dei Filium esse credimus, agnum absque macula, et immolamus, et sumimus [(194) 1Kb] . Ideoque quamvis agnus et haedus immolatur, solus tamen agnus a populo manducatur; illud enim sacrificium in isto sumitur, quia hoc in illud verissime convertitur. Nunquam enim illud comederetur; nisi hoc in illud converteretur. Est enim haec mutatio dexterae Excelsi. Omnis autem multitudo filiorum Israel haedum immolavit, sed quando? Ad vesperam, quoniam proditor Judas circa hanc cum Judaeis loquitur, Christum vendidit, nummos accepit, atque altera die circa horam vespertinam, id est post nonam Salvator noster spiritum emisit. Unde Psalmista ait: »Elevatio manuum mearum sacrificium vespertinum (Psal. CXL, 2).« Sed quia Dominus noster VIII [Col. 0254D] Kalendas Aprilis est crucifixus, et pridie quam crucifigeretur, haec agni immolatio facta fuerat, quomodo verum est quod quarta decima die praedicti mensis agnus dicitur immolatus? Judaei namque non sicut nos menses computant, sed secundum lunae innovationem, mensium quoque principia sumunt [(195) 1Kb] . Sequitur:

59 »Et sument de sanguine agni, et ponent super utrumque postem, et in superliminaribus domorum, in quibus comedent illum.« Super utrumque enim postem agni sanguinem ponunt, qui ore [Col. 0255A] et corde illum suscipiunt. Qui vero vel indigne illum suscipiunt, vel suscipientes, Christi sanguinem esse non credunt, isti in unum tantummodo postem sanguinem ponunt, de quibus Apostolus ait: »Qui enim manducat, et bibit indigne, judicium sibi manducat, et bibit (I Cor. XI, 29).« Nos igitur et ore sumentes, et corde Christi sanguinem esse credentes, in utrumque postem eum ponamus, et corpore, et mente eum suscipiamus. Cum autem crucis signum in nostris frontibus facimus, tunc in superliminaribus domorum Christi sanguinem ponimus. Sequitur:

»Et edent carnes nocte assas igni, et azymos panes cum lactucis agrestibus.« Idem enim hoc in loco, et per carnes, et per panes azymos intelligimus, [Col. 0255B] et bene utrumque posuit, quoniam de panibus hae carnes fiunt. Has autem cum lactucis agrestibus comedunt, qui corde compuncto et humiliato eas suscipiunt, et crucis amaritudinem compatientes, in cordis palato quodammodo sentiunt. »Non comedetis ex eo crudum quid, nec coctum aqua, sed assum tantum igni.« Agni enim carnes, si vel crudae, vel aqua coctae edantur, facile stomachum pervertere solent, si vero assae fuerint, et confortant, et avidius sumuntur. Qui ergo eas a caeteris carnibus non discernit, et omni cibo suaviores esse non intelligit, et quasi fastidiens, digne eas sumentibus salutem et vitam praestare non credit, ille vel crudas, vel aqua coctas has carnes comedit. Ille vero assas igni eas manducat, qui vitam [Col. 0255C] in eis credens, avidissime suscipit, et suscipiendo Christi passioni communicat [(196) 1Kb] . Ipse enim Dominus dicit: »Qui manducat meam carnem, et bibit meum sanguinem, habet vitam aeternam (Joan. VI, 55).« Non sunt praeterea hae carnes crudae, quia passus est Christus, neque in aqua coctae, quia non occulte, sed palam, et cunctis videntibus, est crucifixus. Redolet caro, cum assatur, redolet et passio Christi.

»Caput cum pedibus ejus, et intestinis vorabitis, nec remanebit ex eo quidquam usque mane.« Caput enim Christi, sicut ait Apostolus, Deus est; pedes vero, qui terram tangunt, ejus carnem significant, quae de terra sumpta est. Quid vero ejus intestina, [Col. 0255D] nisi occulta omnia, et profunda mysteria designant? Caput ergo illius cum pedibus et intestina vorant, qui et Deum et hominem esse credunt, et quaecunque de eo scripta sunt digne fideliterque suscipiunt. Non enim sufficit, si et Deum et hominem esse credamus, nisi intestina quoque suscipientes, et de virgine natum, et circumcisum, et veraciter passum, et die tertia resurrexisse, et caetera, quae de eo scripta sunt, indubitanter crediderimus. Unde et subditur: »Nec remanebit ex eo quidquam usque mane;« omnia sumantur, omnia credantur, nihil de [Col. 0256A] hoc agno remaneat, quod in fidei pectore non claudatur. Mane autem vitae hujus finis intelligitur, quoniam Christus sol justitiae apparebit, et fugatis tenebris, nox ulterius non erit; tunc autem non erit tempus convertendi, nec agni carnes comedendi, quia qui tunc credere incipient, cum fatuis virginibus audient: »Amen dico vobis: Nescio vos (Matth. XXV, 12).«---»Si quod residuum fuerit, igne comburetis.« Residua sunt, quae comedi nequeunt, ut est pellis et ossa. Pellis etenim agni caro Christi est, quae quidem qualiter Deo unita, qualiter Verbum caro factum est, neque dici neque intelligi potest. Sed quis illa ossa comedere, vel, ut ita dixerim, corrodere valeat, ut qualiter ante omnia tempora sit a Patre genitus, diutissime, si licuerit, [Col. 0256B] semperque investigando intelligat? Sunt autem et alia multa, quae quoniam comedi et intelligi non possunt, charitatem fideique ardore comburantur [(197) 1Kb] . Sufficit enim credere, si non datur intelligere. Plures enim credendo quam intelligendo has carnes comedunt. Comedunt ergo qui possunt; qui vero non possunt, credant, et charitatis igne comburantur. Sequitur:

»Sic autem comedetis illum. Renes vestros accingetis, et calceamenta habebitis in pedibus, tenentes baculos in manibus, et comedetis festinanter. Est enim phase, id est transitus Domini.« Renes quidem accingere est castitatis et continentiae cingulo luxuriam refrenare. Unde ipse Dominus ait: »Sint lumbi vestri praecincti (Luc. XII, 35).« [Col. 0256C] Calceamenta vero in pedibus habent, qui quasi alio pergere parati, peregrinos in hoc mundo se esse cognoscunt: et isti quidem viam mandatorum Dei curreutes, secure, et sine timore, ut pote bene calceati, super serpentes et scorpiones incedunt. Baculos autem in manibus teneant, ut se ab incurrentibus adversariis defendere valeant. Habes humilitatem, baculus est tibi, hoc enim superbiam vincis. Habes castitatem, et hic baculus est quo luxuria superatur. Sed quid multa? Quot virtutes, tot et baculos habes. Sic igitur praeparetur, sic muniatur, sic armetur qui has carnes comedere venit. Cito autem et festinanter comedetis ea, ut cum Dominus venerit, jam plani et saturi sitis, ne tunc credere [Col. 0256D] incipiatis, quando per fidem liberari debetis. In fide namque suscipienda, nulla mora debet 60 esse: »Vigilate itaque, quia nescitis diem, neque horam (Matth. XXV, 12).«

»Et pertransibo per terram Aegypti nocte illa, percutiamque omne primogenitum in terra Aegypti, ab homine usque ad pecus, et in cunctis diis Aegypti faciam judicia, ego Dominus.« Agno etenim immolato, Christo Domino crucifixo, postquam Jesus, inclinato capite, tradidit spiritum, mortua sunt omnia primogenita in terra Aegypti, quoniam [Col. 0257A] originale peccatum, per universum mundum in omnibus illis periit, qui crediderunt, et baptizati sunt, ut peccatum, quod per lignum concupiscentiae coepit, per lignum crucis destrueretur. Quot enim sunt homines, tot sunt et originalia peccata; omnis enim horum cum eo nascitur, quod, nisi Christi sanguine, et aqua baptismatis deleri non potuit. Merito autem ab homine usque ad pecus omnia primogenita feriuntur, quoniam sine personarum acceptione, in omni gente, et in omni sexu, et in omni aetate omnia peccata originalia destruuntur. »Omnis enim quicunque invocaverit nomen Domini, salvus erit (Rom. X, 13).« Fecit autem Dominus judicia sua in cunctis diis Aegypti, quoniam ejus morte interveniente, infernus exspoliatur, templa [Col. 0257B] ruunt, et ubique gentium deorum cultura et religio abominatur.

»Erit autem vobis sanguis in signum in aedibus in quibus eritis, et videbo sanguinem, et transibo vos, nec erit in vobis plaga disperdens, quando percussero terram Aegypti.« De hoc enim signo Joannes apostolus ait: »Vidi supra Sion Agnum stantem, et cum eo centum quadraginta quatuor millia, habentes nomen ejus, et nomen Patris ejus scriptum in frontibus suis (Apoc. XIV, 1).« Vidit etiam duodecim millia signatos ex omni tribu filiorum Israel. In his autem non est quod percutiatur, quoniam in utroque poste Agni sanguinem suscipientes, et ore et corde ipsius carnes comedentes, totos se intus et foris se Domino dedicaverunt. [Col. 0257C] Sequitur:

»Habebitis autem hanc diem in monumentum, et celebrabitis eam solemnem Domino in generationibus vestris cultu sempiterno.« Sic enim Dominus ipse praecepit, dicens suis: »Hoc facite in meam commemorationem (I Cor. XI, 24),« cum de hoc sacrificio loqueretur. Unde et Apostolus ait: »Quotiescunque enim manducabitis panem hunc, et calicem bibetis, mortem Domini annuntiabitis donec veniat (ibid., 26).«

»Septem diebus azyma comedetis [(198) 1Kb] ; in die primo non erit fermentum in domibus vestris: quicunque comederit fermentum, peribit anima illius de Israel, a primo die usque ad septimum.« Hoc est enim quod Apostolus dicit: »Modicum fermentum [Col. 0257D] totam massam corrumpit. Expurgate vetus fermentum, ut sitis nova conspersio, sicut estis azymi; etenim pascha nostrum immolatus est Christus. Itaque epulemur, non in fermento veteri, neque in fermento malitiae et nequitiae, sed in azymis sinceritatis et veritatis (I Cor. V, 7).« Et Dominus in Evangelio: »Cavete, inquit, a fermento [Col. 0258A] Pharisaeorum, quod est hypocrisis (Luc. XII, 1).« Non solum enim vetus et prava intelligentia legis, verum etiam omnis corruptela, omnisque depravatio mentis fermentum dici potest [(199) 1Kb] . Azyma autem e contra sinceritatem et veritatem appellat. Jubemur ergo septem diebus azyma comedere, quatenus omni tempore, quo vivimus, et in hoc mundo sumus sinceritatis et veritatis alimentis nutriamur, ut non regnet peccatum in nostro mortali corpore, neque carnis concupiscentiis serviamus. Nam quia septem diebus factus est mundus, et septem volvitur, atque consistit, ideo frequenter omne tempus in septem diebus intelligitur. In die, inquit, prima non erit fermentum [(200) 1Kb] in domibus vestris. Prima namque hujus solemnitatis dies est, quoties ad [Col. 0258B] participandam [(201) 1Kb] Christi carnem, et sanguinem accedimus. Cum ergo omni tempore in sinceritate et veritate vivere debeamus, eo maxime die omne fermentum malitiae et nequitiae in domibus nostris esse non debet, quo Christi carnem et sanguinem sumimus. Mundemur ergo hac die ab omni peccato, ne indigne Christi carnem suscipiamus. »Qui enim manducat et bibit indigne, judicium sibi manducat et bibit (I Cor. XI, 29).« Hoc est enim quod ait: »Quicunque comederit fermentatum, peribit anima illa de Israel, a primo die usque ad diem septimum,« id est toto tempore solemnitatis istius.

»Dies prima erit sancta atque solemnis, et dies septima eadem festivitate venerabilis; nihil operis facietis in eis, exceptis iis quae ad vescendum [Col. 0258C] pertinent, et observabitis azyma.« Quae sit autem prima dies, dictum est. Septimam vero illam esse putamus, de qua Apostolus ait: »Relinquitur ergo sabbatismus populo Dei (Hebr. IV, 9).« Haec autem quam sit venerabilis, illi sciunt, qui in coelesti Jerusalem sine omni cura et sollicitudine cum Domino gloriantur. In utraque autem solemnitatem nihil operis fieri debet, exceptis iis, quae ad vescendum pertinent [(202) 1Kb] , de quibus ipse Salvator ait: »Meus cibus est ut faciam voluntatem Patris mei, qui in coelis est (Joan. IV, 34).« Hoc autem in nulla festivitate fieri prohibetur: 61 facere eleemosynam, voluntas Dei est; vestire nudos, voluntas Dei est, et quidquid ad misericordiam et pietatem respicit semper operari, voluntas Dei, et cibus animae est. [Col. 0258D] Si ergo his et similibus nutritur et vescitur anima, et sola ea quibus anima vescitur in festivis diebus operari licet, ergo in festivis diebus bene facere non prohibemur. Sic igitur in his solemnitatibus nihil operis agere debemus, exceptis quae ad vescendum pertinent, ut nullo scilicet die suo cibo anima careat. Quod autem ait: »Et observabitis [Col. 0259A] azyma;« quam sincere et caste nos vivere velit, patenter insinuat.

»In eadem ipsa die educam exercitum vestrum de terra Aegypti, et custodietis diem istum in generationes vestras ritu perpetuo.« Ipsa enim eademque die qua Agnus noster est immolatus, infernus exspoliatus est, et universus mundus de diaboli servitute liberatus. Quo circa omni tempore, ritu perpetuo hunc diem solemnem habet Ecclesia. »Primo mense quartadecima die mensis ad vesperam comedetis azyma usque ad diem vigesimam primam ejusdem mensis ad vesperam.« Haec autem computatio, nisi secundum Hebraeos accipiatur, stare non potest. Saepe enim haec solemnitas sic totum primum mensem transit ut penitus infra [Col. 0259B] mensem Aprilis contineatur, cum tamen secundum Hebraeos, nunquam nisi quartadecima die mensis primi celebretur; post quam celebrationem, mox proximo Dominico nostra quoque celebratio est. Sequitur: »Septem diebus fermentatum non invenietur in domibus vestris.« Confirmatio est eorum, quae dicta sunt. Quae quidem idcirco repetit, ut firmissime memoriae commendentur.

»Vocavit autem Moyses omnes seniores filiorum Israel, et dixit ad eos: Ite tollentes animal per familias vestras, et immolate Phase: fasciculumque hyssopi tingite in sanguine, qui est in limine, et aspergite ex eo superliminare, et utrumque postem. Nullus vestrum egrediatur ostium domus [Col. 0259C] suae usque mane.« De hoc animali quando tollatur, superius dictum est. Restat igitur ut de hyssopo dicamus. Dicit enim Psalmista: »Asperges me hyssopo, et mundabor (Psal. L, 9).« Hyssopus enim naturaliter in petris nascitur; »Petra autem, dicit Apostolus, erat Christus (I Cor. X, 4).« Nascitur igitur hyssopus in Christo, bona herba hyssopus, quae in Christo nascitur, et merito, quia nulla herba tangit sanguinem Christi, nisi ea quae nascitur in Christo; sola enim Ecclesia in Christo nascitur, et renascitur, sola Ecclesia in Christo fundatur. Haec est ergo hyssopus, quae tangit et spargit sanguinem Christi, unde non immerito fasciculus dicitur, quoniam multos in se et ligat, et colligit. Hic ergo fasciculus Christi sanguine tingitur, Christi sanguine [Col. 0259D] inebriatur, Christi sanguine superliminare, et utrumque postem aspergit, quoniam sancta Ecclesia interius et exterius hoc sanguine munitur. Est enim in limine, id est in introitu domus, in ore videlicet, unde super utrumque postem aspersus et animam et corpus sanctificat. Quod autem praecipit, ut nullus usque mane ostium domus egrediatur, ut fideliter usque in finem in sancta Ecclesia habitemus, significare videtur, extra quam qui inventus [Col. 0260A] fuerit, simul cum Aegyptiis, Domino jubente peribit.

»Factum est autem in noctis medio, percussit Dominus omne primogenitum in terra Aegypti a primogenito Pharaonis, qui sedebat in solio ejus, usque ad primogenitum captivae, quae erat in carcere, et omne primogenitum jumentorum. Unde clamor magnus ortus est in Aegypto, vocavitque Pharao Moysen, et Aaron nocte, et ait: Ite, sacrificate Domino, sicut scitis, et euntes benedicite mihi [(203) 1Kb] .« Quid enim per primogenitum Pharaonis, nisi illud primum, et maximum peccatum; quo in paradiso primus homo deceptus est, intelligamus? Quod quia maximam stragem dedit mundo, ideo magno suscepto triumpho, quasi rex [Col. 0260B] in solio Pharaonis, sedere describitur. Captivam vero, quae in carne erat, multitudinem animarum, quae in inferno propter originale peccatum tenebantur, intelligere debemus. At vero per ancillam, quae est ad molam [(204) 1Kb] , omnem hominum multitudinem huic laboriosae vitae servientem, et quasi molam dierum, mensiune et annorum rotam volventem intelligere voluit. Horum autem primogenita Christus interemit, quia non solum viventium, verum et mortuorum, et nondum natorum originalia peccata suo sanguine interficiens, omnia Deo Patri reconciliavit. Ideoque maximus clamor fit in Aegypto, diabolo cum omni malitia sua Ingente, atque de tanta sibi erepta praeda dolente, jamque [Col. 0260C] in sanctorum animabus nullam spem habente. Quod autem Pharao ait: »Euntes benedicite mihi,« hoc est intelligendum, euntes, ab hoc periculo me liberate. »Urgebant Aegyptii populum Israel de terra Aegypti exire velociter, dicentes: Omnes moriemur.«

»Tulit ergo populus conspersam farinam antequam fermentaretur, et ligans in palliis posuit super humeros suos, et petierunt ab Aegyptiis vasa argentea, et aurea, et vestem plurimam. Dedit autem Dominus illis gratiam coram Aegyptiis, ut commodarent eis, et spoliaverunt Aegyptum [(205) 1Kb] .« Populus 62 enim egrediens ex Aegypto farinam incorruptam, et sine fermento portat, quoniam Pascha celebraturi novis sincerisque [Col. 0260D] cibis uti debemus. Nam quia in hac festivitate de Veteri Testamento in Novum transferimur, omnia nobis sincera, nova et incorrupta esse debent, ut aqua baptismatis, et nova lege immutati, exspoliemus nos veterem hominem, cum actibus suis, et induamus novum, qui secundum Deum in justitia, et sanctitate veritatis creatus est (Col. IX, 3). Quid autem exspoliatio Aegypti significet, jam superius dictum est.

[Col. 0261A] »Profectique sunt filii Israel de Ramesse in Sochot.« Ramesses namque interpretatur tinea, vel intonuit laetus. Populus igitur egrediens de Ramesse, id est de diaboli servitute, ubi omnium corruptionum tinea vastabatur, laetus intonuit, utpote qui in Sochot veniebat, quod tabernacula interpretatur, dicens cum Psalmista: »Quam dilecta tabernacula tua, Domine virtutum! Concupiscit, et deficit anima mea in atria Domini (Psal. LXXXIII, 1).« Statim enim, ut de Aegypto, id est, de hujus mundi conversatione homo exit, in Sochot, id est in Ecclesiae tabernacula laetus venit. Hic autem sibi panes azymos facit, hic nova pulmenta sibi praeparat, ut relicto fermento malitiae et nequitiae, vivat in azymis sinceritatis et veritatis. »Habitatio autem [Col. 0261B] filiorum Israel, qui manserant in Aegypto, fuit quadringentorum triginta annorum. Quibus expletis, eadem die egressus est omnis exercitus de terra Aegypti. Nox ista est observabilis, hanc observare debent filii Israel in generationibus suis.« Haec namque nox est observabilis quam tam laeta dies subsequitur, in qua Christus de sepulcro procedens sua resurrectione mundum illustravit.

»Dixit Dominus ad Moysen, et Aaron: Haec est religio Phase: omnis alienigena non comedet ex eo.« Phase enim hoc in loco agnum qui immolabatur significat. De hoc autem nulli alienigenae comedere licet; non haeretico, non gentili, non falso Christiano; solis enim Ecclesiae filiis comedendus traditur; caeteri [Col. 0261C] sunt alienigenae. »Omnis autem servus emptitius circumcidetur, et sic comedet.« Quis est iste servus emptitius? dicat Apostolus: »Empti enim estis pretio magno, glorificate, et portate Deum in corpore vestro (I Cor. VI, 20).« Nos ergo sumus servi emptitii, quoniam nobis ista dicuntur. Nobis igitur hunc Agnum comedere licet, sic tamen, si prius circumcidamur: nostra autem circumcisio non in solo praeputio, sed in cunctis membris exigitur; nam et Moyses incircumcisum labiis se esse, superius conquestus est. Qualiter autem omnia membra circumcidantur, in Genesi exposuimus, cum de Abrahae circumcisione tractaremus.

»Advena, et mercenarius non comedent ex eo.« [Col. 0261D] Advena enim est omnis homo, quem Ecclesia non genuit; mercenarius autem, qui non sincero affectu, neque pro salute animae, sed pro mercede, et lucro Domino servit, de quibus Dominus ait: »Mercenarius autem fugit, quia mercenarius est (Joan. X, 13).« Si ergo mali pastores mercenarii sunt, mercenario autem de hoc Agno edere non licet, quomodo malis pastoribus edere licebit, quod edere non licet? In una domo comedetis, nec deferetis de carnibus ejus foras; nec os illius confringetis. Si enim per domos, et familias, ut superius dixit, tollitur Agnus, quomodo in una domo comeditur? Una enim domus Ecclesia est, extra quam non est veri sacrificii locus. Et quoniam scriptum est: »Nolite dare sanctum canibus (Matth. VII, 6);« ideo [Col. 0262A] hic dicitur: »Non deferetis de carnibus ejus foras.« Quod autem sequitur: »Nec os illius confringetis,« beatus Joannes evangelista exposuit, dicens: »Et primi quidem fregerunt crura, et alterius, qui cum eo crucifixus est. Ad Jesum autem cum venissent, ut viderunt eum jam mortuum, non fregerunt ejus crura, ut Scriptura impleretur: Os non comminuetis ex eo (Joan. XIX, 32 et 33).«

»Omnis coetus filiorum Israel faciet istud. Quod si quis peregrinorum in vestram voluerit transire coloniam, et facere Phase Domini, circumcidetur prius omne masculinum ejus, et tunc rite celebrabit, eritque sicut indigena terrae. Si quis autem circumcisus non fuerit, non vescetur ex eo. Eadem lex erit indigenae, et colono qui peregrinatur [Col. 0262B] apud vos.« Constat ergo, quia non dignitate gentis, sed merito sanctitatis homo vel abjicitur, vel eligitur; non enim Judaeorum Deus tantum, sed et gentium. Quicunque ergo in sanctorum coloniam et societatem transire, et nova circumcisione circumcidi, et baptizari volunt, accedant ad carnes agni, et comedant. Notandum est autem quia ipsa die, qua agnus comeditur, exit populus de Aegypto, quoniam nulla est participatio luci ad tenebras, neque Christo ad Belial (II Cor. VI, 15).



CAPUT XIII.

»Locutus est Dominus ad Moysen, dicens: Sanctifica mihi omne primogenitum, quod aperit vulvam in filiis Israel tam de hominibus quam de jumentis; mea sunt enim omnia.« Nam quia [Col. 0262C] noviter omnia primogenita Aegyptiorum Dominus occiderat, idcirco omnia primogenita filiorum Israel sibi dedicavit, ut nunquam de eorum memoria laberetur, primogenita Aegypti fuisse deleta. Et ait Moyses ad populum: »Hodie egredimini mense novarum frugum;« quoniam primum terra gelu soluta novam herbam incipit producere. »Venietis in terram fluentem lacte et melle;« quae propter hoc quod terram viventium 63 significat, omni terra fertilior est. »Ibi celebrabitis hunc morem sacrorum mense isto; septem diebus comedetis azyma, nec erit aliquid fermentatum in domibus vestris.« Hoc autem quid significet, sufficienter dictum est. Sequitur:

[Col. 0262D] »Et narrabit haec filio suo in die illa, dicens: Hoc est, quod fecit mihi Dominus, cum egressus sum de Aegypto, et erit quasi signum in manu tua, et quasi monumentum appensum ante oculos tuos.« Quod enim manu tenemus, et ante oculos habemus, non facile obliviscimur. »Cumque introduxerit te Dominus in terram, de qua juravit tibi, separabis omne primogenitum Domino, quidquid fuerit sexus masculini. Primogenitum agni mutabis ove; quod si non redemeris, interficietur.« Primogenitum namque agni ove mutamus, quando stultum aliquem, et indisciplinatum arguendo, increpando, observando, et admonendo ad ovinam simplicitatem convertimus. Hic vero si non redimitur, interficietur, qui si poenitentiam non [Col. 0263A] egerit, et Ecclesiae doctoribus non crediderit, morte morietur. »Omne autem primogenitum hominis de filiis tuis pretio redimes.« Hominis enim primogenitum fides est, sine qua impossibile est placere Deo. Haec autem omnium virtutum prima in mentibus fidelium nascitur: haec prima a sacerdotibus in Christianorum cordibus gignitur; sed quia fides sine operibus mortua est, ut pretio redimatur, necesse est. Baptizatus es? fidem habes: cessas a bono opere? moritur fides tua. Si ergo in iis, qui a bonis operibus cessant, fides otiosa et mortua est, quanto magis in homicidis, adulteris, sacrilegis et in ipsis perjuris fides mortua credenda est? Apostolus enim dicit: »Qui enim suorum, et maxime domesticorum curam non habet, fidem negavit, et est infideli deterior [Col. 0263B] (I Tim. V, 8).« Non ergo semel, sed multoties fides redimenda est, quae nisi redimeretur, cum toties mori videamus, perpauci essent, quibus eam semel emisse sufficeret. Inde autem maximas gratias Deo agere debemus, qui nobis hanc legem de redimendo charissimo primogenito nostro instituit. quem si non habeamus, ei placere non possumus. Redimat ergo; sed quando? Post unum mensem; post unum namque mensem offerebantur primogeniti Domino; post unum ergo mensem redimi debent. Quae enim redimimus, nostra fuisse monstramus. Postquam ergo offerimus fidem nostram, si propter peccata a nobis alienata fuerit, tunc redimenda est. Sed quanto pretio? Quinque utique siclis argenti. Ego quinque siclos argenti, quinque corporis sensus [Col. 0263C] intelligo, qui tunc quidem argentei sunt, quando pro sua pietate digni fiunt ut in Dei thesauros reponantur. Quinque igitur siclis fides redimitur, quia et si peccator fuerit homo, postquam tamen omnibus viribus mentis et corporis, postquam interioribus et exterioribus sensibus Deo servire coeperit, jam non infidelis vocabitur. Vivant ergo Deo, et nunquam moriantur primogenita nostra ei, qui primogenita Aegyptiorum propter nos interfecit.

Noluit autem Dominus ducere populum per terram Philisthinorum, quae vicina est, ne forte si bellum insurgeret contra eum, cito reverterentur in Aegyptum, sed circumduxit eos per desertum longo itinere. Per hoc enim significare voluit, quia non brevis, [Col. 0263D] neque facilis via est, quae ad patriam ducit, sed per multas tribulationes oportet nos intrare in regna coelorum. Denique quanto plus in Dei servitio excitati longius ab hoc mundo recedimus, tanto minus vitiorum insurgentium bella timemus. Si vero in terram Philisthiim venientes, quae Aegyptiis vicina est, ebrietati et voluptati operam damus (Philisthiim namque cadentes poculo interpretantur), facile quidem in praelio victi. revertimur in Aegyptum. Quod autem filii Israel armati ascenderunt de Aegypto, significatio est, quia ex quo mundum relinquimus, semper contra vitia et malignos spiritus a dextris et a sinistris armati pugnare debemus. Sequitur:

»Nunquam defuit columna nubis per diem, neque columna ignis coram populo per noctem.« Altera [Col. 0264A] enim eos a solis ardore, altera vero a tenebris defendebat. Haec autem columna sancti Spiritus gratia est, quae nos et a vitiorum aestu defendit, et ne errorum tenebris involvamur, illuminat. De hac enim columna dicitur ad beatam Mariam: »Spiritus sanctus superveniet in te, et virtus Altissimi obumbrabit tibi (Luc. I, 35).« Profectique de Sochot, castrametati sunt in Ethan in extremis finibus solitudinis. Ethan namque insipiens navigationem interpretatur. Merito igitur de Sochot, id est de tabernaculis venitur in Ethan, quia postquam ad Ecclesiam homo veniens baptizatus est, non otiosus sedere, sed per hujus maris pericula cum apostolis navigare debet; positusque adhuc in extremis finibus solitudinis, quoniam ad deserti loca periculosa nondum pervenit, [Col. 0264B] praeparare incipiat animam suam ad tentationem



CAPUT XIV.

Profectique filii Israel venerant e regione Atharoth, quae est inter Magdalum et mare, contra Beelsephon. Atharoth interpretatur corona, Magdalus turris, Beelsephon habens speculam. Venit igitur populus de Ethan in Atharoth, quia jam coepta navigatione, quibusdam virtutum gradibus proficiens, venit ad coronam, sperans, si necesse fuerit, mori posse pro nomine Christi. Est autem haec corona inter Magdalum et mare, id est 64 inter fidem et baptismum, quoniam per fidei fortitudinem et per baptismi gratiam pervenitur in coronam. Respicit [Col. 0264C] contra Beelsephon, quia Dei populus speculatorum Ecclesiae recordatus, nunquam sanctae praedicationis obliviscitur, ideoque non timet eos, qui occidunt corpus, quia animam non possunt occidere.

Nuntiatum est autem Pharaoni quod fugisset populus Israel, immutatumque est cor ejus; persecutusque est Israel cum omni exercitu Aegyptiorum. Quos cum vidissent Hebraei, timuerunt valde. Dixitque Dominus ad Moysen: Quid clamas ad me? Eleva virgam, et extende manum tuam super mare, et divide illud. Quod cum fecisset Moyses, divisum atque siccatum est mare, et ingressi sunt filii Israel per medium maris sicci. Erat autem aqua quasi murus a dextris et a sinistris. Persequentesque Aegyptii ingressi sunt post eos. Angelus autem Domini, [Col. 0264D] qui praecedebat castra filiorum Israel, posuit se medium simul cum nube inter Aegyptios et Hebraeo, ita ut ad se invicem toto noctis tempore accedere non valerent. Jamque advenerat vigilia matutina, et jubente Domino, Moyses supra mare manum extendit, reversaeque sunt aquae ad priorem locum, omnesque Aegyptii mortui sunt. Quid enim Pharao cum omni exercitu Aegyptiorum; nisi diabolus cum omni militia daemoniorum? Quid autem Hebraei, nisi Christianorum populus? Quid vero mare Rubrum nisi baptismatis aqua intelligitur? Persequuntur ergo Aegyptii Hebraeos, ibique moriuntur, quoniam vitia, et maligni spiritus usque ad baptismum Christianos persequentes, viribus amissis, pereunt et deficiunt. [Col. 0265A] Tunc cecinit Moyses, et filii Israel carmen hoc Domino, et dixerunt.



CAPUT XV.

»Cantemus Domino, gloriose enim magnificatus est [(206) 1Kb] ,« tam potenter destruens inimicos. Equum et ascensorem projecit in mare.« Equus superbia est, ascensor diabolus; hoc enim equo elevatus, furibundus in bellum ruit, omnisque ejus exercitus hoc equo in omnia facinora praecipitatur. »Fortitudo mea, et laus mea Dominus,« per quem fortis et laudabilis sum. »Et factus est mihi in salutem,« suo sanguine me salvans et liberans. »Iste Deus meus, et glorificabo [(207) 1Kb] . Dominus quasi vir pugnator.« Ubique pro nobis certat [(208) 1Kb] et vincit. Omnipotens nomen ejus, cui nihil impossibile [Col. 0265B] est. »Currus Pharaonis,« de quo modo diximus, »et exercitum ejus,« omnium vitiorum scilicet multitudinem, »projecit in mare,« id est perdidit in baptismo. Quot enim sunt vitia, tot sunt et currus, quibus diabolus fertur. »Electi principes ejus submersi sunt in mari Rubro,« quoniam originale peccatum, et idololatria in baptismo perierunt. »Abyssi operuerunt eos, descenderunt in profundum quasi lapis,« ut ultra non appareant. Caetera vero transcurrimus, quia expositione non indigent. »Ascenderunt populi, et irati sunt.« Prophetia est de futuro: ascenderunt enim populi, de quibus in sequentibus dicetur, contra eos ad pugnandum. »Et irati sunt:« quia, quamvis fortiori exercitu et majori apparatu, eis tamen resistere non valebant. [Col. 0265C] »Dolores obtinuerunt habitatores Philisthiim;« videntes gentem insuperabilem insurgentem adversum se. »Tunc conturbati sunt principes Edom,« hujus populi fortitudinem audientes: »robustos Moab obtinuit tremor;« prope jam de salute desperantes. »Obriguerunt omnes habitatores Chanaan,« plusquam febrium terrore percussi. Unde Moyses laetabundus et jubilans ait: »Sic, Domine, sic fiat semper; Irruat super eos formido, et pavor in magnitudine brachii tui. Fiant immobiles quasi lapis, donec pertranseat populus tuus, Domine, donec pertranseat populus tuus iste, quem possedisti. Introduces eos, et plantabis in monte haereditatis tuae,« de qua jurasti patribus [Col. 0265D] nostris. »Firmissimo habitaculo tuo, quod operatus es, Domine.« Hoc autem magis ad supernam Jerusalem, quam ad hanc pertinere videtur, in quam Dei populus est introducendus. De qua adhuc subditur: »Sanctuarium tuum, Domine, quod firmaverunt manus tuae,« per quod coelum intelligitur, ubi sunt Sancta sanctorum. »Dominus regnabit in aeternum et ultra;« hoc quomodo vel dici vel cogitari possit? »Dominus regnabit in aeternum, et ultra:« quid dicam? In aeternum dixi, quid ultra dicere non habeo: si quid ultra aeternum scissem, ultra aeternum aliquid dixissem. Dixit ergo: »Dominus regnabit in aeternum.« Quid [Col. 0266A] est in aeternum? semper, et sine fine. »Ingressus est enim eques Pharao cum curribus, et equitibus ejus in mare;« insultatio est, »et reduxit super eos Dominus aquas maris. Filii autem Israel ambulaverunt per siccum in medio ejus.« Sumpsit ergo Maria prophetissa soror Aaron tympanum in manu, egressaeque omnes mulieres post eum cum tympanis et choris, quibus pertinebat, dicens: »Cantemus Domino, gloriose enim magnificatus est; equum et ascensorem projecit in mare.« Quid enim Maria nisi S. Ecclesia intelligitur? Haec autem in tympano cantat, quia in carnis maceratione Deum laudat. Nam quia ex mortuorum animalium pellibus tympana fiunt, ideo pro carnis mortificatione saepe ponuntur. Hanc autem caeterae [Col. 0266B] mulieres cum tympanis et choris sequuntur, quoniam et ipsae carnem domant, pulchroque 65 et regulari ordine vitae Domino serviunt; in choro enim et ordinate statur, et consonanter canitur. De his autem mulieribus Psalmista dicit: »Adducentur regi virgines post eam (Psal. XIV, 15);« id est post Mariam; ab hac namque nostrae virginis nomen deductum est; quae, quoniam post filium suum, totius Ecclesiae caput est, non immerito caeterae tympanistae eam tympanizantem sequuntur.

»Tulit autem Moyses et Aaron Israel de medio mari Rubro, et ingressi sunt in desertum Sur.« Quid est autem, quod Israel mox ut de mari exivit, in desertum venit, nisi quia Christianorum populus statim ut baptizatus est, arctam et periculosam [Col. 0266C] viam ingreditur, et ad sui Salvatoris similitudinem a diabolo tentatur? Sic enim et Christus de baptismo ducitur in desertum, ut a diabolo tentaretur. Quod autem mare Rubrum baptismum significet, Apostolus manifestat, dicens: »Et omnes baptizati sunt in nube, et in mari (I Cor. X, 1).« Quid est in nube et in mari, nisi in aqua et spiritu? »Nisi enim quis renatus fuerit ex aqua et Spiritu sancto, non intrabit in regnum coelorum (Joan. III, 5).«

»Ambulaveruntque tribus diebus per solitudinem, et non invenerunt aquam, et venerunt in Marath, nec poterant bibere aquas de Marath, eo quod essent amarae, et ostendit Dominus Moysi lignum, quod cum misisset in aquas, in dulcedinem versae [Col. 0266D] sunt.« Tres namque aetates ab Abraham usque ad Christum, quas per hos tres dies intelligimus, in quibus populus per solitudinem, per terram inviam et inaquosam gradiens, aquas invenire non potuit. Nondum enim venerat ille, qui ait: »Si quis sitit, veniat, et bibat, et de ventre ejus fluent aquae vivae (Joan. VII, 37).« Habebant enim Hebraei aquas, sed non inveniebant; quia tenentes legem non intelligebant. Tandem ergo tertia die transacta, id est tertia aetate venerunt in Marath, venerunt ad montem Myrrhae, et ad collem Thuris, venerunt ad locum, et ad tempus amaritudinis, quando Dominus est crucifixus: [Col. 0267A] ibi invenerunt aquas; quia »de latere ejus exivit sanguis, et aqua (Joan. XVIII, 34).« Tunc velum templi scissum est, et Scripturae apertae sunt. Et istae quidem sunt aquae, quae quoniam prius amarae erant, ideo populus bibere non poterat. Misit ergo Moyses lignum in eas, et in dulcedinem versae sunt. Lignum hoc, lignum crucis est, hoc enim omnis aqua [(209) 1Kb] , omnis Scripturarum amaritudo in dulcedinem vertitur. Cum enim Scriptura dicat: »Diligite inimicos vestros, benefacite his, qui oderunt vos (Luc. VI, 27);« cui haec aqua non videtur esse amara? quis eam potare et suscipere velit? Memores tamen crucis Christi, memores Christi passionis, qui pro impiis mortuus est, et pro iniquis et peccatoribus exoravit, magistri exemplum sequimur, [Col. 0267B] dulcescunt aquae, inimicos diligimus, et pro persecutoribus oramus. Ideo enim semper crucem portare praecipimur ut ipsius semper memores, nihil amarum et impossibile divinae Scripturae nobis praecipere videantur; nihil enim nobis praecipiunt quod sit amarius cruce Christi; legis enim amaritudo vincatur amaritudine crucis, et Christi tormenta considerantes, tormenta haec transitoria non sentiamus. Sic igitur omnes aquae dulcescunt, quae cum ligno potatae fuerint. Merito autem, transfretato mari, populus venit in Marath, quia statim baptizatus Christi compungitur passione, et quae prius amara videbantur, desiderio bibendi, dulcia reputat. Ibi constituit ei praecepta atque judicia, et ibi tentavit eum. Ubi? In Marath, id est in aquis amaris, quae [Col. 0267C] ligno crucis dulces factae sunt. Ubi enim, nisi in sacris voluminibus constituuntur praecepta atque judicia? Ibi enim et instruimur et judicamur, ibique a Deo tentamur, inde tentationis praecepta ferimus, quibus obedientes coronamur, inobedientes damnamur.

»Venerunt autem in Elim, ubi erant duodecim fontes aquarum, et septuaginta palmae, et castrametati sunt juxta aquas.« De Marath namque veniunt in Elim, quod interpretatur aries, quia post Christi passionem, apostolos Ecclesia suscepit doctores. Duodecim autem fontes aquarum et septuaginta palmae, duodecim apostoli et septuaginta Christi discipuli intelliguntur; de his enim fontibus aqua manavit, quibus totus mundus reficitur, [Col. 0267D] et irrigatur [(210) 1Kb] . Quoniam autem palmae victoriam significant, merito palmae illi vocantur, qui per fidem vicerunt regna. Christi autem discipuli duodecim, et septuaginta duo fuerunt; quatenus duodenarius numerus septies compleretur, ut ipso quoque numero, omni gratia Spiritus sancti eos repletos fuisse intelligamus.



CAPUT XVI.
[Col. 0268A]

»Profectique sunt de Eli, et venit omnis multitudo filiorum Israel in desertum Sin, quod est inter Elim et Sinai.« Sin etenim amphora interpretatur, per quam mensura intelligitur. Merito igitur de Eli venit populus in desertum Sin, quoniam postquam ad apostolos Ecclesia venit, qua mensura viveret, 66 invenit; audivit enim Evangelium, ubi dicitur: »Qua mensura mensi fueritis, remetietur vobis (Matth. VII, 2).«

Sequitur autem de eo, quod populus murmuravit, dicens: »Utinam mortui essemus per manum Domini in terra Aegypti, quando sedebamus super ollas carnium, et comedebamus panem in saturitate. Et dixit Dominus ad Moysen: Ecce ego [Col. 0268B] pluam panes de coelo; colligat ex eo unusquisque quantum sufficiat ad vescendum gomor per singula capita: die autem sexto colligant duplum, quam colligere solebant per singulos dies.« Murmuravit populus exasperans et incredulus, et quamvls multa armenta bovum et greges ovium habeat, tamen sibi propter carnes mortem exoptat, desiderabat enim avium carnes, quibus in Aegypto uti solebat. Aves enim in Aegypto, et circa Nilum multum abundant. Unde lautiores cibos [(211) 1Kb] appetere, nemo dubitet esse peccatum. Datur autem unum gomor per singula capita, ut et natura se pares intelligant, et his tantum, quae sibi sufficiant, contenti vivant, neque de crastino cogitantes plus colligant; quia neque qui plus collegerat habebat [Col. 0268C] amplius, neque qui minus, habuit minus. Et melius quidem est minus colligere, et abundare, quam plus, et inutiliter fatigari. Die enim sexta duplum colligitur, quia die septima non invenitur. Nam et nos modo parare debemus, unde post hanc vitam in sabbatismo vivere valeamus [(212) 1Kb] .

»Dixitque Dominus ad Moysen Loquere filiis Israel: Vespere comedetis carnes, et mane saturabimini panibus, scietisque quod sim Dominus Deus vester. Factum est ergo vespere, et ascendens coturnix operuit castra: mane quoque ros jacuit per circuitum castrorum, cumque operuisset superficiem terrae, apparuit in solitudine minutum, et quasi pilo tusum in similitudinem pruinae super [Col. 0268D] terram. Quod cum vidissent filii Israel, dixerunt ad invicem: Manhu? quod significat, quid est hoc? ignorabant enim quid esset.« Carnes enim hoc in loco, et panes idem significant. Divina namque Scriptura, et caro, et panis est; caro quidem quantum ad litteram; panis vero secundum spiritualem intelligentiam. Unde et Elias vespere carnes, [Col. 0269A] mane vero panes suscepit, quia prius juxta litteram, postea vero secundum spiritum Scripturae intelliguntur. Nam et panis de coelo descendit; aves vero de terra ascenderunt: et quia non est difficilis, altaeque scientiae juxta litteram Scripturas intelligere, inde prope terram aves volasse referuntur. Illud quoque attendendum, quod usque hodie dum Scripturas legimus, manhu dicere non cessamus: nam per unamquamque sententiam interrogantes, dicimus: Quid est hoc? Quid hoc significat? Quid hoc vel illud interpretatur? Fertur autem et hic panis pro utentium voluntate omnis saporis fuisse, per quod dabatur intelligi, quia divina Scriptura multis diversisque modis intelligenda esset. Nam et ipsi quoque haeretici ad suum sensum eam convertunt. [Col. 0269B] Principalis tamen ejus gustus quasi similae cum melle erat. Quid enim melle dulcius? Quid tritico pane robustius? Sanus ergo intellectus Scripturarum, et dulcis ad gustandum, et fortis ad alendum et roborandum esse debet: infirmus enim cibus, infirmos nutrit humores. Quod vero ad mensuram gomor manna colligebatur, hoc est quod Apostolus ait: »Non plus sapere, quam oportet sapere, sed sapere ad sobrietatem (Rom. XII, 3).« Sanus namque sensus mensuram non excedit, haereticus autem in mensura non continetur. Semper enim alta haeretici dicunt, et fidei mensuram excedentes, terminos a patribus constitutos transgrediuntur. Tantum enim unicuique de hoc pane colligere licet, quantum ei in cibo quotidiano sufficere possit. Hoc enim et nos [Col. 0269C] Dominus orare jussit: »Panem nostrum quotidianum da nobis hodie (Matth. VI, 11),« quod quidem nihil aliud significat, nisi ut fides nostra catholica, sola veritate contenta, cuncta superflua a se repellat. Verbum enim abbreviatum posuit Deus super terram. Quod vero superfluum erat, id est quod in diem alteram servabatur, scatebat vermibus et putrefiebat, et sole incalescente liquefiebat; quoniam omnis haereticorum superflua scientia, veritatis lumine illustrata evanescit et deficit. Praecipitur ergo ut nihil ex eo relinquat usque mane, quia quod relinquitur superfluum est. Et melius quidem est ut in campis liquefiat, quam ut collectum putrefiat; quoniam melius est divinam Scripturam in sacris [Col. 0269D] voluminibus otiosam manere, quam in haereticorum cordibus collectam prava intelligentia sordere. Quid est autem quod in sexta die colligitur, unde in septimana vivitur, nisi quia hac in vita praeparare debemus, unde in futura vivamus? Praecipitur autem Moysi, ut ex eo impleat gomor, et reponat coram Domino, servetque illud in memoriam in omnes generationes, per quod nimirum intelligere possumus, quia sana et spiritualis intelligentia Scripturarum nulla unquam generatione sit evacuanda. »Coelum et terra transibunt, Dei autem verba non praeteribunt (Matth. XXIV, 35).«

Filii autem Israel comederunt manna quadraginta annis, donec venirent in terram habitabilem. [Col. 0270A] Quid enim per quadraginta annos, nisi utriusque testamenti opera intelligimus? Hic enim numerus ex decem et quatuor constat, decem namque quatuor, vel quatuor decem quadraginta fiunt; 67 per decem omne illud tempus intelligitur, in quo Vetus Testamentum ad litteram observabatur; per quatuor vero hoc, in quo quatuor Evangeliorum fides tenetur. Comederunt ergo filii Israel manna quadraginta annis, quia sancti et spirituales viri, spiritualiter et in Novo et in Veteri Testamento Scripturas intellexerunt. Hic autem cibus non deficiet, donec in terram habitabilem et in terram viventium veniamus, quia postquam illic venerimus, jam nobis Scripturae amplius non erunt necessariae. Erit enim Deus omnia in omnibus. Unde Apostolus: [Col. 0270B] »Sive linguae cessabunt, sive scientia destruetur. (I Cor. XIII, 8).«



CAPUT XVII.

»Igitur profecta omnis multitudo filiorum Israel de deserto Sin per mansiones suas, juxta sermonem Domini castrametata est in Raphidim, ubi non erat aqua ad bibendum populo, qui jurgatus contra Moysen petivit aquam.« Raphidim namque interpretatur sanitas judicii. Sanum autem judicium est: »Diliges Dominum Deum tuum ex toto corde tuo, et proximum tuum, sicut te ipsum (Matth. XXII, 37).«---»Et quod tibi non vis, alteri ne feceris (Tob. IV, 16),« et similia. De deserto ergo Sin venit populus in Raphidim, quia postquam ab apostolis vivendi mensuram accepit, et eadem mensura, qua [Col. 0270C] mensus fuerit, sibi quoque remetiendum esse cognovit, mox ad sanum judicium conversus, Deum et proximum diligere nullique hominum nocere disposuit [(213) 1Kb] . Cibi autem potusque penuria, quam tunc corporaliter populus patiebatur, eam quam nunc spiritualiter homines patiuntur significabat, de qua Dominus quibusdam comminatur, dicens: »Immittam vobis famem et sitim, non famem panis, neque sitim aquae, sed audiendi verbum Domini (Amos VIII, 11).« Unde in Ezechiele dicitur: »Linguam tuam adhaerere faciam palato tuo, nec poteris loqui, quia domus exasperans est (Ezech. II, 6).« Propter peccata namque populi saepe silet lingua doctorum. De plebe quoque Judaica sub vineae specie a Domino [Col. 0270D] dicitur: »Mandabo nubibus meis, ne pluant super eam imbrem (Isai. V, 6).«

»Et ait Dominus ad Moysen: Antecede populum, et sume virgam in manu tua, et vade; en ego stabo coram te ibi supra petram Oreb, percutiesque petram, et exibit ex ea aqua, ut bibat populus. Fecitque Moyses ita coram senioribus Israel.« Quod autem et haec, et ea, quae superius dicta sunt, spiritualiter intelligi debeant, Apostolus manifestat, dicens: »Quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube, et in mari, et omnes eamdem escam spiritalem manducaverunt, et omnes eumdem potum spiritalem biberunt; bibebant autem [Col. 0271A] de spiritali consequente eos petra; petra autem erat Christus (I Cor. X, 1).« Quis autem igitur ad litteram ea intelliget, quae Apostolus spiritualia esse dicit? Venit ergo Moyses cum omni multitudine filiorum Israel ad petram, quoniam principes sacerdotum cum tota populi multitudine tenuerunt Christum. Stabat autem Dominus ibi coram populo super petram, nec videbatur, quoniam Deus manens in homine non cognoscebatur. Sed quid per virgam, qua petra bis percutitur, nisi arundinem et lanceam intelligimus? Semel autem petra nostra arundine percussa non dedit aquas; iterum autem lancea percussa est, et exivit sanguis et aqua. Sunt autem, qui per duplicem virgae hujus percussionem duo crucis ligna intelligere velint. Et vocavit nomen [Col. 0271B] loci illius tentatio, propter jurgium filiorum Israel, et quia tentaverunt Dominum dicentes: »Estne Deus in nobis, an non?« sic et Judaei tentantes Christum dicebant: »Si tu es Christus, dic nobis palam (Joan. X, 25).« Item: »Si Filius Dei est, descendat nunc de cruce, et credimus ei (Matth. XXVII, 43).« Et rursum: »Si tu es rex Judaeorum, salvum te fac (Luc. XXIII, 37).« His enim verbis quid aliud significabant, nisi: »Est Deus in nobis, an non?« Vere non est Deus in vobis, quia Deum repellitis a vobis. Et sicut ipse ait: »Relinquitur vobis domus vestra deserta (Matth. XXIII, 38).« Erat tamen Deus in vobis, quia Deus erat, qui inter vos manens loquebatur vobis.

»Venit autem Amalec, et pugnabat contra Israel [Col. 0271C] in Raphidim. Dixitque ad Josue: Elige viros, et egressus pugna contra Amalec. Moyses autem, et Aaron, et Hur ascenderunt super verticem collis, cumque levaret Moyses manus, vincebat Israel, si autem paululum remisisset, superabat Amalec.« Quid enim Amalec, qui populus brutus interpretatur, nisi vitiorum multitudinem significat? Contra haec autem Josue minister Moysi cum viris electis pugnat, quia sancti et catholici viri semper contra vitia bellum gerunt. Stat autem Moyses in vertice collis, virgam Dei in manu tenens, quia episcopi, populique rectores in altioribus Ecclesiae soliis constituti, virgam correctionis et directionis manibus ferunt. Levat autem Moyses manus, et vincit Israel; levant sacerdotes et episcopi puras manus cum precibus ad [Col. 0271D] Deum, et victoria datur fidelibus; remittit Moyses manus, et superat Amalec; cessant ab orationibus sancti, et regnant in populo vitia et peccata [(214) 1Kb] . His autem facile intelligitur quam necessarium sit, Ecclesiae rectores semper pro populo Dominum exorare. Unde Apostolus ait: »Obedite praepositis vestris, et subjacete eis; ipsi enim pervigilant, quasi rationem 68 pro animabus vestris reddituri (Heb. XIII, 17).« Manus autem Moysi erant graves. »Sumentes ergo lapidem posuerunt subter eum, quo sedit. Aaron autem et Hur sustentabant manus ejus ex utraque parte, et factum est ut manus illius non lassarentur usque ad occasum solis.« [Col. 0272A] Manus, inquit, Moysi erant graves, quoniam et sacerdotum manus peccatorum pondere saepe gravantur. Multum enim maligni spiritus in hoc laborant ut sanctorum orationes et manus impediant. Hoc autem Aaron et Hur sentientes lapidem posuerunt subter eum, quo sedit Moyses, quatenus supra firmam petram firmatus, stabilis et inconcussus permaneat. Sed quid per Aaron, qui mons fortis interpretatur, nisi illum intelligimus, de quo dicitur: »Dominus fortis et potens, Dominus potens in praelio?« (Psal. XXIII, 8.) Quid vero per Hur, qui ignis dicitur, nisi Spiritus sanctus, qui in igne discipulis apparuit? Merito igitur Aaron, et Hur Moysi manus sustentant, ne lassentur, quoniam quod sanctorum manus, virtutes et opera stant, neque [Col. 0272B] ruunt, hoc Christus, Dominus noster, et sancti Spiritus gratia operatur. Factum est igitur ut manus Moysi non lassarentur usque ad occasum solis, quoniam quem Christus, et Spiritus sancti gratia sustentat, sine omni lassitudine usque ad mortem in bonis operibus perseverat. Per solis occasum diei et vitae terminum intelligimus. Beatus ille, cujus manus talibus adjutoribus sustentantur. Fugavitque Josue Amalec, et populum ejus in ore gladii. Quod tamen Josue vincit, quod vitia, et maligni spiritus superantur, non Josue, sed Moysi, non populo, sed sanctorum orationibus ascribendum est. Unde et subditur: »Scribe hoc ad monumentum in libro, et trade in auribus Josue; delebo enim memoriam Amalec sub coelo.« Ideo enim hoc in libro scribi, et [Col. 0272C] memoriae commendari, et in auribus Josue tradi praecipitur, ut quicunque ad similitudinem Josue spirituales vincat inimicos, non sibi, sed sanctorum meritis et orationibus, et Deo miseranti et adjuvanti victoriam imputet; ipse enim pugnat, et vincit; ipse memoriam Amalec sub coelo delet; ipse vitiorum multitudinem destruit. »Aedificavitque Moyses altare, et vocavit nomen ejus Dominus exauditio mea, dicens: Quia manus solii Domini, et bellum Dei erit contra Amalec a generatione in generationem.« Merito enim Moyses post victoriam Domino altare constituit, ut ei gratias agat, qui eum exaudiens victoriae tribuit facultatem; inde autem et altari nomen imposuit: »Dominus exauditio mea,« id est Dominus exaudivit me; [Col. 0272D] atque addit protinus: »Quia manus solii Domini,« id est virtus, et fortitudo sanctorum, in quibus, quasi in propria sede Dominus sedet, et habitat: »et bellum Dei erit contra Amalec,« id est contra vitia et malignos spiritus a generatione in generationem, quia pacem et concordiam nunquam inter se habebunt.



CAPUT XVIII.

»Cumque audisset Jethro sacerdos Madian cognatus Moysi omnia, quae fecerat Dominus Moysi, et Israel populo suo, tulit Sephoram uxorem Moysi, quam remiserat, et duos filios ejus, et duxit eos ad Moysen, qui mutuo se salutantes laetati sunt.«

[Col. 0273A] Obtulit autem Jethro holocausta, et hostias Domino, deditque consilium Moysi, ut constitueret tribunos, et centuriones, et quinquagenarios, et decanos, qui judicarent populum, tales videlicet, qui potentes essent et timerent Dominum, in quibus esset veritas, et odissent avaritiam; ipse vero majoribus negotiis operam daret. Fecitque Moyses, ut ille suggesserat. Quod enim Moyses, qui assidue cum Domino loquebatur, utile consilium Jethro cognati, quamvis gentilis, non respuerit, viris ecclesiasticis, et in sublimitate constitutis exemplum praebuit, ut minoribus, quamvis peccatoribus, bona et utilia suadentibus credere non dedignentur. Unde et Apostolus ait: »Non alta sapientes, sed humilibus consentientes (Rom. XII, 16).« Quales autem [Col. 0273B] judices esse debeant, satis compendioso sermone comprehendit, dum eos potentes, dominumque timentes, veraces et sine avaritia eligi admonet. Impeditur enim multumque turbatur rectum judicium, ubi ex his unum aliquid defuerit. Quod vero Christiani non passim, nec temere omnibus communicare debeant, ex hoc facile intelligitur, quia non prius Jethro cum senioribus filiorum Israel cibum sumpsit quam holocausta et hostias Domino obtulerit. Unde et beatus Joannes ait: »Si quis venit ad vos, et hanc doctrinam non affert, nolite recipere eum in domum, nec ave ei dixeritis; qui enim dicit illi: Ave, communicat operibus illius malignis (II Joan. I, 10-12).«



CAPUT XIX.

»Mense tertio egressionis Israel de Aegypto [(215) 1Kb] [Col. 0273C] in die hac venerunt in solitudinem Sinai. Nam profecti de Raphidim, et pervenientes usque in desertum Sinai, castrametati sunt in eodem loco. Ibique Israel fixit tentoria e regione montis.« Eadem, inquit, die qua Jethro recessit ab eis, filii Israel profecti de Raphidim, castrametati sunt in deserto Sinai. Raphidim namque, ut diximus, sanitas judicii interpretatur. Venit ergo populus de Raphidim in desertum Sinai, quia, postquam viri ecclesiastici, sanum judicium suscipientes, Dei mandata custodire promittunt, ad majora deducuntur, ut et Deum loquentem audiant, et Spiritus sancti gratias 69 plenius suscipiant. In Sinai enim filii Israel legem susceperunt, et Deum in nube et caligine [Col. 0273D] loquentem audierunt. »Moyses autem ascendit ad montem. Vocavitque eum Dominus de monte, et ait: Haec dices filiis Israel: Vos ipsi vidistis quae fecerim Aegyptiis, quomodo portaverim vos super alas aquilarum, et assumpserim mihi.« »Quod enim super alas aquilarum filios Israel Deus portaverit, verum non est, nisi fortasse metaphorice intelligatur. Nam quoniam aquilae prae caeteris avibus altius volant, inde super alas aquilarum elevati fuisse dicuntur, quod eos terrena pericula laedere non potuerunt. »Si ergo audieritis vocem meam, et custodieritis pactum meum, [Col. 0274A] eritis mihi in peculium de cunctis populis; mea est enim omnis terra,« quoniam quasi proprios, et peculiares prae caeteris gentibus vos magis diligam. Et quamvis mea sit omnis terra, attamen vos soli eritis mihi in regnum sacerdotale, et gens sancta, quia non diabolus, non vitia, neque tyranni, sed Spiritus sanctus, sacerdotes, et virtutes super vos, et in vobis regnabunt.

»Venit Moyses, et convocatis majoribus natu populi, exposuit eis omnes sermones, quos mandaverat Dominus. Responditque universus populus simul: Cuncta, quae locutus est Dominus, faciemus.« Omnia enim, quae illi populo dicebantur, nobis dicta esse intelligere debemus [(216) 1Kb] . Nos enim, si volumus ipso adjuvante gens sancta sumus [Col. 0274B] et regnum sacerdotale, diabolo et operibus ejus abrenuntiantes, Deo fideliter servire promisimus. Teneamus ergo fidem, servemus promissa, quia propitium et veracem Dominum habemus, cui nos servisse non poenitebit. »Cumque retulisset Moyses verba populi ad Dominum, ait ei, dicens: Jam nunc veniam ad te in caligine nubis ut audiat me populus loquentem ad te, et credat tibi in perpetuum.« Quod enim in caligine nubis cum Moyse Dominus loquebatur, jam tunc suae incarnationis mysterium significabat. Sicut enim tunc Moysi loquebatur, sed nubis caligine tectus non videbatur, ita et postea cum Judaeis loquens carnis velamine tectus videri non potuit. De hac enim nube scriptum est: »Ecce Dominus ascendet super nubem levem, [Col. 0274C] et ingredietur Aegyptum (Isai. XIX, 1).«

»Et dixit Dominus ad Moysen: Vade ad populum, et sanctifica illos hodie, et cras, laventque vestimenta sua. Et sint parati ad diem tertium, die autem tertia descendet Dominus coram omni plebe super montem Sinai. Constituesque terminos per circuitum, et dices ad eos: Cavete ne ascendatis in montem, nec tangatis fines illius.« Quid enim per hodie et cras, nisi praesens et tempus futurum intelligimus? Qui igitur hodie et cras sanctificatur, omni tempore sanctificatur. Vestimenta vero lavare, est a peccatorum sordibus carnem mundare. Nam quia carne anima vestitur, ideo vestimenta carnem significant. De his enim vestimentis dicitur: »Omni [Col. 0274D] tempore sint vestimenta tua candida (Eccle. IX, 8).« Tertius vero dies, tertius post agni immolationem mensis intelligitur, quo et tunc Dominus super montem Sinai, et postea Spiritus sanctus super Christi discipulos descendens, omnis scientiae plenitudine fecit eos esse perfectos. Constituuntur autem termini supra montem Sinai, quoniam et mons Sion suos terminos habet, ultra quos eos qui vocati sunt accedere non licet. Quod enim Sinai hoc in loco Sion significet, audi Apostolum dicentem: »Non enim accessistis ad tractabilem montem et accensibilem ignem, et turbinem, ac caliginem; sed accessistis [Col. 0275A] ad Sion montem, et civitatem Dei viventis [(217) 1Kb] (Hab. XII, 18).« Qui enim non vocatus ad gradus et honores ecclesiasticos ascendere nititur, ille procul dubio ad interdictos terminos montis accedit, morte morietur. Unde et subditur: »Omnis enim qui tetigerit montem, morte morietur. Manus non tanget eum, sed lapidibus opprimetur, aut confodietur jaculis, sive jumentum fuerit, sive homo, non vivet. Cum coeperit clangere buccina, tunc ascendant in montem.« Quae enim prope sunt, manu tanguntur; quae vero longe, aut lapidibus, aut jaculis feriuntur; per quod non in praesenti, sed in futuro contra hos tales judicandum esse significat, quasi enim de longinquo super eos lapides, et jacula venient, quoniam non modo feriuntur, sed post hanc [Col. 0275B] vitam aeternis suppliciis damnabuntur. Sive jumentum fuerit, sive homo, non vivet, quoniam sive stultus, sive sapiens haec talia praesumpserit, mortis periculo subjacebit. Multos enim et fatuos, et saeculi sapientia praeditos, quamvis non vocentur, montis tamen hujus excelsa audacter conscendere videmus; exspectent igitur, donec vocentur: exspectent, donec buccina clangat. Hoc est enim, quod dicitur: »Cum coeperit buccina clangere, tunc ascendant in montem,« tunc ascendant, quando eis invitatis dicetur: »Amice, ascende superius (Luc. XIV, 10).«

»Descenditque Moyses de monte ad populum, et sanctificavit eum. Cumque lavissent vestimenta sua, ait ad eos: Estote parati in diem tertium, et ne appropinquetis uxoribus vestris.« O quantum [Col. 0275C] ab illicitis abstinere debent, quibus ipsa quoque licita interdicuntur. De his enim Apostolus ait: »Qui habent uxores, tanquam non habentes sint (I Cor. VII, 29).« »Jam advenerat tertia dies, mane inclaruerat, et ecce coeperunt audiri 70 tonitrua, ac micare fulgura, et nubes densissima operire montem, clangorque buccinae vehementer obstrepebat.« Vide quam bene utrumque testamentum sibi respondeat, et quam convenienter Pentecostes in utroque celebretur. In Actibus apostolorum scriptum est: »Tunc reversi sunt Jerosolimam a monte, qui vocatur Oliveti, et cum introiissent in coenaculum, ascenderunt ubi manebant Petrus, et Joannes, et Andreas, et Thomas, Bartholomaeus, et Matthaeus, [Col. 0275D] Philippus, Jacobus Alphaei, et Simon Zelotes, et Judas Jacobi. Hi omnes erant perseverantes unanimiter in oratione cum mulieribus, et Maria matre Jesu, et fratribus ejus (Act. I, 12).« Haec tam sancta coadunatio vocatur Ecclesia; haec dicitur mons Sion. In hunc montem descendit Dominus, servata quodammodo similitudine, et tempore quo descendit in montem Sinai. Jam enim, inquit Moyses, advenerat dies tertius, et mane inclaruerat, et coeperunt audiri tonitrua, ac micare fulgura, etc. Dicamus ergo et nos: jam advenerat tertius mensis 9 et Pentecostes, id est quinquagesimus dies inclaruerat, et [Col. 0276A] sicut beatus Lucas evangelista scribit: »Factus est repente de coelo sonus tanquam advenientis spiritus vehementis, et replevit totam domum, ubi erant sedentes. Et apparuerunt illis dispertitae linguae tanquam ignis, seditque super singulos eorum, et repleti sunt omnes Spiritu sancto, et coeperunt loqui variis linguis, prout Spiritus sanctus dabat eloqui illis (Act. II, 2).« Ecce enim in utroque et sonus auditur, et ignis videtur. Sed in illo nubes caliginosa, in hoc autem clarissimi luminis splendor apparet, quoniam illa umbra erat, atque figura, hoc autem veritas; quod enim ibi tonitrua, hic apostolorum voces intelliguntur, quod ibi micantia fulgura, hic miracula ubique fulgentia; nubes vero densissima, quae montem operiebat, apostoli sunt, salutaribus [Col. 0276B] pluviis Ecclesiam irrigantes. Clangor vero buccinae perstrepens vehementer, doctorum omnium praedicationem longe lateque intonantem significabat.

»Timuit populus, qui erat in castris. Cumque eduxisset eos Moyses in occursum Dei de loco castrorum, steterunt ad radicem montis; totus autem mons fumabat, eo quod descendisset Dominus super eum in igne, et ascendit fumus ex eo, quasi de fornace.« Hic autem timor admirationis et reverentiae erat. Quod autem dicitur quia »venerunt de loco castrorum in occursum Dei ad radices montis Sion,« id est quod in Actibus apostolorum dicitur: »Facta autem hac voce convenit multitudo, et mente confusa est (ibid. II, 6);« convenit [Col. 0276C] populus de tota Jerusalem ad radices montis Sion, id est ad eum locum, ubi Sion, id est S. Ecclesia, jactis quodammodo fundamentis aedificabatur. Ibi enim erant apostoli, ibi erat mater Jesu, ibi in semine, atque principiis erat totus mons Sion, et mente confusa est, prae timore videlicet, et admiratione. Unde et hic dicitur quia »timuit omnis populus, qui erat in castris;« hic enim timor illum timorem significabat. Totus autem mons fumabat, eo quod descendisset Dominus super eum in igne, et ascendit fumus ex eo, quasi de fornace. Hoc enim praedixerat Joel propheta, dicens: »In diebus illis effundam Spiritum meum super omnem carnem, et prophetabunt filii vestri, et filiae vestrae, etc., et dabo prodigia in coelo sursum, et signa in terra [Col. 0276D] deorsum, sanguinem, et ignem, et vaporem fumi (Joel II, 28).« Non enim poterant non ardere, et non fumare, quos tantus ignis Spiritus sancti succenderat. Sicut enim per fumum ignis adesse monstratur, ita per verborum constantiam, per linguarum diversitatem, Spiritus sanctus in apostolorum cordibus ardere monstrabatur, Beata illa corda, quae hoc igne replentur! beati illi, qui sic ardere merentur! Stupebant autem omnes, et mirabantur dicentes: »Nonne isti, qui loquuntur, Galilaei sunt? Et quomodo nos audivimus unusquisque linguam nostram [Col. 0277A] illos loquentes?« (Act. II, 8.) Hic ergo fumus monstrabat exterius, quantus qualisque ignis arderet interius. Sequitur: »Eratque mons omnis terribilis, et sonus buccinae paulatim crescebat in majus, et prolixius tendebatur. Moyses loquebatur, et Dominus respondebat ei.« Cui enim mons iste, id est coetus apostolicus non videbatur esse terribilis, qui homines prius inscios, et vix unius linguae peritos, nunc omnibus linguis loqui audiebat? Crescebat autem paulatim sonitus buccinae, et prolixius tendebatur, quoniam apostolorum vox, et praedicatio paulatim proficiens crescebat, et longius audiebatur donec »in omnem terram exivit sonus eorum, et in fines orbis terrae verba eorum (Psal. XVIII, 5).« Haec est enim illa buccina, [Col. 0277B] cui dicitur: »Clama, ne cesses, quasi tuba exalta vocem tuam (Isai. LVIII,).«---»Moyses autem loquebatur, et Dominus respondebat ei;« quoniam, praedicantibus apostolis, eorum corda Dominus respondendo docebat. Siquidem non ipsi, sed Dominus loquebatur in eis.

»Descenditque Dominus super montem Sinai, in ipso montis vertice, et vocavit Moysen in cacumen ejus.« Stat autem Dominus super verticem montis Sinai, per quem Sion intelligitur de quo ait: »Ego autem constitutus sum rex ab eo super Sion montem sanctum ejus (Psal. II, 6);« ibique in ipsum ejus cacumen Moysen vocat, per quem apostoli intelliguntur, qui super universam Ecclesiam principes constituti, altiores prae caeteris possident [Col. 0277C] sedes. »Dixitque ad eum: Descende, et contestare populum, ne forte velit transcendere terminos ad videndum Dominum, et pereat ex eis plurima multitudo.« Terminos namque transcendere est ecclesiasticas dignitates contra Dei voluntatem usurpare. Stet igitur unusquisque in suo ordine, neque priusquam vocetur, interdictum sibi terminum transcendere velit. 71 Sacerdotes quoque et populi, qui accedunt ad Dominum, sanctificentur ne percutiat eos. Hoc est enim, quod Apostolus ait: »Ideo inter vos multi infirmi, et imbecilles, et dormiunt multi. Si enim nosmetipsos judicaremus, non utique judicaremur (II Cor. XI, 30).« Timeat ergo ne percutiatur, qui non sanctificatus ad Dominum accedere praesumit. [Col. 0277D] Accessit enim rex Ozias, et lepra percussus est; accesserunt filii Aaron, et mortui ceciderunt; accessit Datham et Abiron, et devoravit eos terra; accessit Oza ad arcam, et percussus a Domino interiit. Sequitur:

»Vade et descende, ascendesque tu, et Aaron tecum: sacerdotes autem et populus, ne transeant terminos, nec ascendant ad Dominum, ne forte interficiat illos.« Hoc audiant sacerdotes, et suis terminis contenti illuc ascendere non praesumant, quo soli Moyses et Aaron jubentur ascendere; [Col. 0278A] altius enim episcopis quam sacerdotibus ascendere conceditur, et quaedam Dei secretorum agunt episcopi, quae caeteris sacerdotibus agere non licet. Descenditque Moyses ad populum, et omnia narravit eis. Sic enim et apostoli, quaecunque audierunt a Domino narraverunt nobis.



CAPUT XX.

»Locutusque est Dominus cunctos sermones hos: Ego sum Dominus Deus tuus, qui eduxi te de terra Aegypti, et de domo servitutis.« Hos autem sermones cum Dominus loqueretur, cunctus populus audiebat. Haec sunt decem verba legis, in quibus tota lex continetur, quae quidem, cunctis audientibus, prius in monte locutus est; postea vero bis in tabulis lapideis scripsit, quoniam primas tabulas [Col. 0278B] Moyses iratus confregerat. In principio autem locutionis docet eos, quis sit, dicens: »Ego sum Dominus Deus tuus,« cui non immerito obtemperare, et credere debes; quoniam ego »eduxi te de terra Aegypti, et de domo servitutis.«

»Non habebis deos alienos coram me.« Hoc est mandatum, quo omnes dii abjiciuntur, et unus ac verus Deus adorari praecipitur, qui ubique est, in cujus conspectu stat omnis creatura. Et ideo dicit, coram me, quia qui coram eo non sit, nusquam sit. Pro hoc autem mandato et SS. apostoli et caeteri martyres sunt interfecti. Merito igitur ponitur primum, quod prius defendere necesse erat. Secundum autem mandatum est: »Non facies tibi sculptile,« in quo idolorum et simulacrorum omnium religio [Col. 0278C] evacuatur [(218) 1Kb] . Neque omnem similitudinem, quae est in coelo desuper, ut solis, lunae et stellarum, et quae in terra deorsum, ut Saturni, Jovis et Mercurii, nec eorum quae sunt in aquis, ut Neptuni, et Nympharum, et quae sub terra, ut Plutonis, Charontis, Cerberi et similium. Haec enim omnia gentilitas decepta colebat, et quia eos videre non poterat, eorum simulacra adorabat. »Ego enim sum Dominus Deus tuus, fortis, et zelotes;« et quia fortis sum, vindicare me possum; quia vero zelotes, utrobique merita reddam. Zelotes enim, qui diligit, et qui odit, intelligi potest. »Visitans iniquitatem patrum in filiis in tertiam et quartam generationem eorum, qui oderunt me, et faciens misericordiam [Col. 0278D] in millia his, qui diligunt me, et custodiunt praecepta mea.« Filius enim, si bonus fuerit, non portabit iniquitatem patris; si vero malus fuerit, et suam, et patris iniquitatem luendo sustinebit. Quod si et pater bonus fuerit, et a patris bonitate filius non recesserit, multo majoribus bonis pro patris bonitate ditabitur. Inde enim est, quod semen Abrahae a Domino diligebatur; inde et de tribu Juda propter David, regnum penitus non aufertur. »Non assumes nomen Dei tui in vanum; nec enim habebit insontem Dominus eum, qui assumpserit nomen [Col. 0279A] Dei sui frustra.« Hic enim et omne mendacium tollitur, et gratia Dei, ne in vanum recipiatur, indicitur. Nam uterque reus est, et ille, qui in Christi nomine jurat, et non custodit, et ille qui in Christi nomine vocatur Christianus, et fidem Christi non observat. Et quidem nomen Domini in vanum assumit, et quasi parvipendens pro nihilo reputat, quicunque ea, quae vel affirmat vel negat, non custodit. Cum vero quasi pignus nomen Domini tibi creditur, recordare pignoris, et noli abjurare promissum. »Memento ut diem Sabbati sanctifices.« Sic enim dicitur: »Sanctificate jejunium.« Sabbatum sanctificare est, a bonis operibus non cessare. Cum enim Sabbatum per se sanctum sit, bene operando fit sanctus. »Sex diebus operaberis, et facies omnia [Col. 0279B] opera tua;« id est opera tuae utilitatis. Cum enim male agis, non tua, sed diaboli opera facis. »Septimo autem die Sabbatum Domini Dei tui est: non facies in eo omne opus.« Reprehenditur Christus quasi male agens, quoniam multa in Sabbatis operabatur. Sabbato enim homini, quem sanaverat, praecepit, dicens: »Tolle grabatum tuum, et ambula (Joan. V, 8).« Aliter ergo Christus, aliter Judaei de Sabbato intelligebant. Nam quia dicitur: »Nihil operis facietis in eo,« etiam bonum opus si in eo fieret, putabant esse peccatum. Quorum stultitiam Dei sapientia irridens, dicebat: »Si licet Sabbato curare?« (Luc. XIV, 3.) Et nullo quidem die tot homines, quot in Sabbato Salvator noster sanasse legitur; unde datur intelligi, 72 quia ille [Col. 0279C] melius Sabbatum colit, qui plus bonitatis, misericordiae et pietatis in eo operatur. Sed nunquid uno tantum die in hebdomada, bona agere, et sabbatizare debemus? Omni namque die Sabbatum est illis, qui omni die declinant a malo, et faciunt bona. Quiescere enim ab operibus, quid nisi a peccatis debere quiescere significabat? Dicatur ergo: »Sabbatum est, non facies in eo omne opus tu, et filius tuus, et filia tua, et servus tuus, et ancilla tua, jumentum tuum, et advena, qui est intra portas tuas;« haec enim omnia nocere possunt, atque in his omnibus peccamus. Non enim solum si filius, et servus meus, et advena, qui in mea custodia est, per meam negligentiam furantur et occidunt, et aliis [Col. 0279D] modis delinquunt, peccatum mihi est; verum etiam si jumentum meum aliis damnum inferat, mihi imputari debet. Sex enim diebus fecit Deus coelum et terram, mare et omnia quae in eis sunt, et requievit in die septimo; idcirco benedixit Dominus die septimo, sive Sabbato, et sanctificavit eum. Requiescamus igitur et nos omni die, nihilque mali operemur, quatenus, et dies nostri omnes benedicantur. »Dies enim illi, ut Apostolus ait, mali sunt, in quibus mala opera fiunt (Ephes. V, 16).« Omnes igitur dies nostri vertuntur in Sabbatum, si in omnibus quiescamus et cessamus a malo. Nec hoc [Col. 0280A] dico, quod in festivis diebus, etiam a licitis vacare non debeamus, quoniam quidquid contra sanctorum constitutiones fit, peccatum est [(219) 1Kb] .

»Honora patrem tuum, et matrem tuam, ut sis longaevus super terram, quam Dominus Deus tuus dabit tibi.« Magnum est hoc mandatum, quod qui observaverit, et terra habitationis, et longa vita eis promittitur. Quamvis enim juxta litteram intellectum mentem aedificet, plenumque sit pietatis; majus tamen aliquid significare videtur. Pater enim noster ille est, cui quotidie dicimus: »Pater noster qui es in coelis (Matth. VI, 10):« mater vero nostra, sancta Ecclesia, quae nos ex aqua et Spiritu sancto Domino genuit. Hos autem si honoramus, omnia legis mandata adimplemus. Qui enim peccat, Dominum [Col. 0280B] inhonorat, qui peccare omnibus interdicit: qui vero proximum in aliquo laedit, contra Ecclesiam facit, cujus membrum et filius ipse est. Id ipsum igitur est: honora patrem tuum, et matrem, quod est: »Diliges Dominum Deum tuum ex toto corde tuo, et proximum tuum, sicut teipsum (Matth. XXII, 37).«

»Non occides, non moechaberis, non furtum facies, non loqueris contra proximum tuum falsum testimonium: non concupisces domum proximi tui: non desiderabis uxorem ejus, non servum, non ancillam, non ovem, non bovem, non asinum, nec omnia quae illius sunt.« Haec enim quinque mandata ad proximum, quinque vero superiora ad Deum spectant. Et quamvis haec in illis contineantur, [Col. 0280C] satisque in illis intelligi possent, voluit tamen Deus nominatim et speciatim ponere, quoniam in his homines frequentius peccant. Cum enim prae caeteris haec interdici audiunt, curiosius haec evitare et fugere debent. De concupiscentia vero dicit Apostolus: »Concupiscentiam nesciebam esse peccatum, nisi lex diceret: Non concupisces (Rom. VII, 8).« Quomodo enim non potest esse peccatum, quod pene in omnibus est causa peccati? Fornicatores enim, adulteros, fures et raptores concupiscentia facit, et alia quidem multa ex hac radice oriuntur, quae si succisa fuerint, pariter cum ea cessabunt.

»Cunctus autem populus audiebat voces, et lampades, et sonitum buccinae [(220) 1Kb] , montemque fumantem, [Col. 0280D] et perterriti, ac pavore concussi steterunt procul, dicentes: Loquere tu nobis, et audiemus, non loquatur nobis Dominus, ne forte moriamur.« Mons enim iste apostolos designat, per quem igne Spiritus sancti interius ardent; ideo exterius fumare videntur. De his enim dicitur: »Tange montes, et fumigabunt (Psal. CXLIII, 5);« non enim fumarent, nisi arderent; fumus igitur pro incendio ponitur. Per voces autem et sonitum buccinae, qui in monte audiuntur, verbum praedicationis intelligitur, per apostolorum ora ubique resonans. »Non enim, ut ipsa Veritas ait, ipsi loquebantur, sed Spiritus sanctus [Col. 0281A] in eis (Act. VI, 10).« Lampades autem splendor sunt miraculorum. Perterriti autem, et pavore concussi Judaei fuerunt, quoniam ad apostolos venientes dixerunt: »Quid faciemus viri fratres?« Quod beatus Petrus ait: »Poenitentiam agite, et baptizetur unusquisque vestrum (Act. II, 38).« Quid enim aliud dicere erat: »Quid faciemus, viri fratres?« nisi quod populus dicebat Moysi: »Loquere tu nobis, et audiemus?« Utrumque enim ex timore procedit. Quid faciemus, inquiunt, loquimini, date consilium: »non loquatur nobis Dominus, ne forte moriamur.« Qui enim apostolis loquentibus credere noluerunt, quandoque ipsum Dominum loquentem, et mortis sententiam inferentem, audituri sunt. Hoc igitur timentes dicunt: »Loquere tu nobis, [Col. 0281B] quid faciemus?« Date consilium, monstrate viam, non loquatur nobis Dominus, non irascatur nobis, peccavimus, veniam petimus. »Et ait Moyses ad populum: Nolite timere; ut enim probaret vos, venit Deus, et terror illius esset in vobis, et non peccaretis.« Hoc enim et Petrus dicebat: »Poenitentiam agite, et baptizetur unusquisque vestrum.« Nolite timere: non ad perdendum, sed ad servandum vos, venit Deus. Si enim non venisset, et locutus fuisset, peccatum non haberetis 73 amodo excusationem non habebitis de peccatis vestris: probati enim estis, vocati estis, signa et miracula vidistis; nolite ergo peccare, convertimini, et timete Dominum. Sequitur:

»Stetitque populus de longe: Moyses autem accessit [Col. 0281C] ad caliginem, in qua erat Dominus.« Quid enim per caliginem, nisi Scripturarum obscuram, et profundam scientiam intelligimus? secundum illud: »Tenebrosa aqua in nubibus aeris (Psal. XVII, 12).« Ab hac autem populus longe siat, solus Moyses eam ingreditur, quoniam soli sancti, et spirituales viri secreta Scripturarum sacramenta intelligunt, ibique Deum inveniunt. Neque enim credendum est totum illum populum haec intellexisse, quae tunc in illa caligine Moysi revelata fuerunt.

»Dixitque praeterea Dominus ad Moysen: Haec dices filiis Israel: vos vidistis, quod de coelo locutus sum vobis.« Non enim de coelo, sed de monte Dominus loquebatur. Nisi forte per coelum, aerem [Col. 0281D] intelligamus, qui frequenter pro coelo accipitur. Unde est illud: »Volucres coeli (Psal. VIII, 8),« cum utique volucres in coelum non ascendant. »Non facietis deos argenteos, nec deos aureos facietis vobis.« Hoc audiant avari, qui aurum et argentum quasi deos colunt et venerantur. Unde avaritia idolorum servitus dicitur (Gal. V, 20). »Altare de terra facietis mihi;« altare namque de terra homo est, quia de terra factus est homo. In hoc enim altari Christi carnem et sanguinem suscipit; in hoc altari fit illud sacrificium, de quo Psalmista loquitur, dicens: »Sacrificium Deo spiritus contribulatus (Psal. L, 19).« Unde et subditur: »Et offeretis super eum holocausta, et pacifica vestra.« In hoc altari, Deum quidem nobis [Col. 0282A] placabilem et propitium facimus, oves videlicet et boves offerendo. Oves enim offerimus, cum patientiam et simplicitatem Deo vovemus. Boves autem, quando nos sub jugo Christi humiliamus. Hoc autem non in sola Jerusalem, sed in omni loco fieri jubet, in quo fuerit memoria nominis ejus; quoniam et altare ubique habemus; siquidem nos ipsi altaria sumus, et hostiae, quas offerimus, quia non aliunde eas accipimus, sed in nobis eas portamus. »Quod si altare lapideum feceris mihi, non aedificabis illud de sectis lapidibus.« Fit enim altare de lapidibus, quando ex infructuosis et peccatoribus hominibus Ecclesia aedificatur. Unde scriptum est: »Potens est Deus de lapidibus suscitare filios Abrahae (Matth. IX, 9).« Non autem de sectis lapidibus [Col. 0282B] hoc altare aedificatur, quia non est personarum acceptator Deus, sed in omni gente, qui timet Deum et operatur justitiam, acceptus est illi. Unde et Apostolus ait: »Videte, fratres, quia non multi nobiles secundum carnem, non multi potentes, vel sapientes sunt inter vos. Sed quae stulta sunt, elegit Deus, ut perdat sapientiam, et infirma elegit Deus, ut confundat fortia (I Cor. I, 26).« Si ergo solos sapientes, divites, nobiles et potentes admonuissent apostoli et praedicassent, tunc de sectis lapidibus altare construere conarentur; sed quia hi tales magis terrena, quam coelestia appetebant, apostolorum praedicationem et Christi passionem stultitiam reputabant. Unde Apostolus ait: »Nos praedicamus Christum crucifixum, Judaeis quidem [Col. 0282C] scandalum, gentibus autem stultitiam (ibid., 23).« Ideo autem subditur: »Si enim levaveris cultrum tuum super eo, polluetur.« Quid enim per cultrum, nisi gladium spiritus, quod est verbum Dei, intelligamus? Hic autem culter ad mactandam hostiam super altare levatur, quando in populo Christi passionem, et qualiter agnus in cruce immolatus fuerit, doctores praedicant. Polluitur autem culter, id est sanctorum praedicatio super tali altari elevata, quando contemptui et derisioni ab eis habetur. Unde ipse Dominus ait: »Nolite dare sanctum canibus, neque mittere margaritas ante porcos (Matth. VII, 6).« Sequitur: »Non ascendes per gradus ad altare meum, ne reveletur turpitudo tua.« Ecce jam aliud [Col. 0282D] altare, caeterisque excellentius, ad quod per gradus tamen ascendere interdicitur. Hoc enim altare fides est Trinitatis, ad quam ille per gradus ascendit, qui majus et minus in Trinitate credit, et intelligit. Plane igitur, et non per gradus ad hoc altare ascendamus, et Patrem, et Filium, et Spiritum sanctum aequales esse credamus. Per gradus enim Arius ad altare ascendit; ideoque ejus turpitudo, ejus stulta et nefanda haeresis cunctis gentibus est revelata: ascendens enim cecidit, fusisque visceribus turpiter, et inaudita morte interiit.



CAPUT XXI.

»Haec sunt judicia, quae propones filiis Israel. Si emeris servum Hebraeum, sex annis serviet tibi, in septimo egredietur liber gratis. Cum quali [Col. 0283A] veste intraverat, cum tali exeat; si habens uxorem, et uxor egrediatur simul.« Quid enim per Hebraeum, qui transiens interpretatur, nisi eos, qui ad Ecclesiam et ad fidem catholicam transeunt, intelligamus? Hos autem Christus Dominus noster (qui per Moysen, cui ista dicuntur, significatur) suo pretioso sanguine emit. Sed quia sex diebus factus est mundus, et sex aetatibus consistit, frequenter per sex annos, vel dies omne vitae hujus tempus intelligitur. Sex ergo annis servit, qui omni vitae suae tempore servit. Sunt autem qui fideliter serviunt, et a Domini sui servitio, et servitute nunquam recedere volunt. Sunt autem alii, qui, quamvis servire videantur, et in domo Domini sui, quae est Ecclesia, omni vitae suae tempore conversentur, [Col. 0283B] graviter tamen ferunt 74 servitutem. De talibus igitur dicitur: »In septimo anno egredietur liber gratis.« Bonus et clemens Dominus qui, quamvis servum suum infidelem et nequam esse sciat, de domo tamen eum non expellit; exspectat septimum annum, exspectat finem hebdomadae, et terminum vitae; si vel tunc conversus poenituerit, et nocivam libertatem non dilexerit, adhuc cum Domino suo poterit habitare; alioquin egredietur liber, sed mala libertate. Soli enim illi liberi sunt, qui Domino serviunt. Et gratis quidem liber egreditur, quia nihil apud Dominum de ejus pecunia, vel substantia retinetur. Unde et subditur: »Cum quali veste intraverit, cum tali exeat:« male quidem indutus venit, [Col. 0283C] et male indutus recedit; quoniam illam vestem candidam perdidit, quam in baptismate suscepit. Induitur autem prima veste, primaeque conversationis indumento. De hac enim veste Ecclesia dicit: »Exspoliavi me tunica mea, quomodo induar illa?« (Cant. V, 3.) Qui enim sic loquitur, non vult a Dei recedere servitute. »Si habet uxorem, et uxor egrediatur simul;« malum maritum mala uxor sequatur: haec enim vana religio est, et stulta mundi hujus sapientia intelligitur; haec uxor malos, et vitiorum filios gignit et nutrit: de hac enim avari, superbi et raptores oriuntur. Haec ergo tam impia pellatur de Ecclesiae penetralibus.

»Sin autem dominus suus dederit illi uxorem, et peperit filios, et filias, mulier, et liberi ejus erunt [Col. 0283D] domini tui, ipse vero exibit cum vestitu suo.« Nulli servorum fit violentia, nullus retinetur invitus, vult recedere, relinquat domesticas vestes, recipiat proprias, eas videlicet, de quibus modo superius diximus. Huic enim servo dominus suus dedit uxorem, sanam scientiam et ecclesiasticam religionem, quae peperit et filios et filias, per quos mores honestos et virtutes intelligimus; tales enim filios et filias generat Christiana religio. Haec igitur mulier cum liberis suis ingratum et fugitivum servum non sequitur, sed, ea recedente, cum eo remanet, a quo, servo tunc fidem promittenti tradita fuerat. »Quod si dixerit servus: Diligo dominum meum, et uxorem, et liberos, non egrediar liber: offerat cum [Col. 0284A] dominus diis, et applicabitur ad ostium et postes, perforabitque aurem ejus subula, et erit servus in perpetuum.« Bonus servus, qui dominam diligit, tamque religiosam uxorem, et tam praeclaros filios et filias, magisque vult cum his servus manere, quam, his relictis, egredi cum libertate. Non enim omnes servi mali. Bonus enim servus ille est, cui dicitur: »Euge, serve bone et fidelis, intra in gaudium Domini tui (Matth. XXV, 21).« Hunc ergo servum offert dominus diis: ille utique dominus, qui super jumentum suum hominem a latronibus vulneratum imponens, duxit in stabulum, et curam ejus egit. Sed quibus diis, nisi episcopis et Ecclesiae rectoribus? Si enim regum filii reges dicuntur, cur Dei filii dii non dicantur? Dicit enim Psalmista: »Ego [Col. 0284B] dixi: Dii estis et filii Excelsi omnes (Psal. LXXXI, 6).« Isti autem dii, et ostium dicuntur et postes; quoniam in introitu ecclesiae stantes, omnes venientes in ecclesiam introducunt. Merito ergo bonus servus diis offerri, atque ad ostium et postes applicari dicitur, quoniam omnis qui Christum et Christianam religionem diligit, his semper adhaerere desiderat, et verba vitae ab eis defluentia, vigilanti semperque aperta aure cordis incessanter suscipit; »qui enim ex Deo est, verba Dei audit (Joan. VIII, 47).« Unde et subditur: »Et perforabit aurem ejus subula, et erit servus in perpetuum.« Illae enim aures sunt apertae et perforatae, quae semper verbum Dei audire cupiunt; sic e contrario illae sunt clausae, de quibus dicitur: »Sicut aspidis surdae, [Col. 0284C] et obturantis aures suas, quae non exaudiet vocem incantantium (Psal. XVII, 6).« Stemus igitur et nos ad ostium, et postes, et aures perforatas et apertas altius erigentes, Dominum dicentem audiamus: »Qui habet aures audiendi, audiat (Marc. IV, 23);« et beatum Joannem: »Qui habet aures, audiat, quid Spiritus dicat ecclesiis (Apoc. II, 29).« Subula autem, qua aures perforantur, Spiritus sancti afflatio intelligitur.

»Si quis vendiderit filiam suam in famulam, non egredietur; sicut ancillae exire consueverunt.« Quae enim superius exstitit uxor, nunc filia vocatur. Christiana namque religio et uxor est, cum filios generat; et filia est, cum ipsa ab aliis generatur. [Col. 0284D] Generatur enim a praedicatoribus in cordibus auditorum. Unde hic dicitur: »Si quis vendiderit filiam;« vendit enim praedicator filiam suam, id est Christianam religionem, quando pretio fidei quodammodo generat. Bene autem famula vocatur, quoniam nulli sine fidei pretio datur: nemo enim baptizatur, nisi prius fidem promittat. Haec autem non egreditur, sicut ancillae exire consueverunt, sed caste traditur, honeste ducitur, et religiose suscipitur: bene induta, bene composita, et bene ornata, ut merito placeat emptori. Si displicuerit oculis domini sui, cui tradita fuerit, dimittat eam; populo autem alieno vendendi non habeat potestatem [(221) 1Kb] , si spreverit eam. Multi enim baptizati sunt, et Christianam religionem [Col. 0285A] cum amore susceperunt, qui male vivendo, et per flagitia ruendo, quantum eis ea displiceat, patenter ostendunt. Irascuntur enim et fugiunt, si bene agere admoneantur: hi autem dimittunt eam, quia nolunt vivere et habitare cum ea. Populo autem alieno vendendi non habent potestatem, quoniam 75 qui eam spernit, aliis eam tradere, et praedicare non licet; secundum illud: »Peccatori autem dixit Deus: Quare tu enarras justitiam meam, et assumis testamentum meum per os tuum?« (Psal. XLVIII, 16.) Unde et Apostolus: »Qui praedicas non furandum, furaris; qui dicis non moechandum, moecharis; qui abominaris idola, sacrificium facis (Rom. II, 22).« Soli igitur illi fidem Christi aliis vendant, et tradant, qui eam diligunt, et ab ea recedere [Col. 0285B] nolunt.

»Sin autem filio suo desponderit eam, juxta morem filiorum faciet illi.« Iste enim filius animus est, qui de cordis utero procedit et gignitur. Si ergo desponderit eam filio suo, et eam diligens, casto et sincero amore colligaverit animo suo, juxta morem filiorum faciet illi, bene dotando, bene ornando, bene tractando matrem familias, et dominam totius domus constituendo. »Quod si alteram ei acceperit, providebit puellae nuptias, et vestimenta, et pretium pudicitiae non negabit; si tria ista non fecerit, egredietur gratis absque pecunia.« His etenim verbis illi apertissime denotantur, qui a sincera et vera religione in hypocrisim et amorem [Col. 0285C] saeculi postea delabuntur. Isti enim prioris amoris obliti, et a prioris uxoris complexibus longius distracti, aliam uxorem filio suo, id est animo, et desiderio suo accipiunt, atque conjungunt; sequuntur avaritiam, congregant divitias, et saeculi voluptatibus traditi, caduca, et transitoria diligunt et quoniam prioris uxoris religione multa conquirunt, eam se adhuc habere et tenere simulantes, illam laudant, illam extollunt, illam praedicant, illam verborum compositione ornant et vestiunt. Hoc est enim et nuptias puellae providere, et vestimenta, et pretium pudicitiae non negare. Nuptias quidem ei provident, dum eam laudantes, dignam esse dicunt, quae ab hominibus suscipiatur, dum neque legitimos filios ex alia nasci, neque legitimum matrimonium [Col. 0285D] cum alia fieri posse testantur. Dant autem ei et vestimenta, dum verborum compositione eam exornant. Dant et pretium pudicitiae, dum ejus castitatem, verecundiam, et mores laudant, et haec agentes non hypocritae et simulatores, sed veri et religiosi [Col. 0286A] Christiani esse creduntur. Si vero tria ista non fecerit, et ea, quae modo diximus, simulare nescierit, illa egredietur gratis, et absque pecunia, quia et ille religionem perdet, et pecuniam non acquiret. Et multos quidem tales videmus, qui a prima suae conversationis religione separati nescientes decipere, quales sunt interius, tales exterius apparent.

»Qui percusserit hominem, volens occidere, morte moriatur.« Omnia enim, quae vel in Veteri, vel in Novo Testamento scripta sunt, si juxta litteram intelligi non possunt, spiritualiter intelligere necesse est. Homicidae autem alii corporis, alii animae. Haeretici enim, et adulatores animas occidunt, quod quia sponte faciunt, nisi poenitentiam egerint, morte aeterna morientur. Ad quorum similitudinem [Col. 0286B] de corporis quoque homicidis intelligendum est. »Qui autem non est insidiatus, sed Deus tradidit illum in manus ejus, constituam tibi locum, quo fugere debeat.« Hoc autem de illis dicitur qui non sponte, sed casu hominem occidunt. His enim ad civitates fugitivorum fugere conceditur, in quibus manere debent, donec maximus pontifex moriatur. Sex enim civitates aequali spatio inter se divisae fuerant, in quibus hi tales homicidae salvi erant. Sed quid per sex civitates, nisi sex dies, in quibus operari licet? Quid vero per maximum pontificem, nisi Christum intelligimus? Fugiebant ergo homicidae ad has civitates, ut quandiu in hac vita consisterent, non otiose in his civitatibus, id est in his sex diebus vitam ducerent, sed dura poenitentia carnem domantes, [Col. 0286C] mortis periculum evadere desudarent. Unde etiam extra eas inventi impune occidebantur; quoniam et peccatores sine poenitentia reperti damnabuntur. Manebat autem in civitate, donec summus pontifex moreretur; quoniam ante Christi passionem, etiam peracta poenitentia, nulli in coelestem patriam redire concedebatur [(222) 2Kb] .

»Si quis de industria occiderit proximum suum et per insidias, ab altari meo avellas eum, ut moriatur.« Ubique autem subaudiendum est, nisi satisfecerit et dignam poenitentiam egerit. Mors quoque, sicut supra, dupliciter intelligi debet.

»Qui percusserit patrem suum, aut matrem suam, moriatur.« Quamvis enim patrem et matrem [Col. 0286D] percutere magnum sit peccatum, ego tamen majus aliquid hic intelligo. Patrem enim et matrem, Deum et Ecclesiam dici puto. His autem qui derogaverit, vel linguae jaculo eos blasphemando percusserit, mortis sententiae subjacebit. Id ipsum autem ei contingit, [Col. 0287A] qui patri, vel matri maledixerit; quod nisi de Deo et Ecclesia 76 intelligatur, valde severa sententia esse videtur. Maledicere autem Ecclesiae, male loqui intelligi potest.

»Qui furatus fuerit hominem, et vendiderit eum, convictus noxae, morte moriatur.« Hoc enim et Romanis legibus cavetur, et hi tales plagiarii vocantur. Hominem enim furari et vendere, est Christianum aliquem diabolica versutia a Christi fide, et religione separare, et diaboli subjicere servituti.

»Si rixati fuerint viri, et percusserit alter proximum suum lapide, vel pugno, et ille mortuus non fuerit, sed jacuerit in lecto; si surrexerit, et ambulaverit foras super baculum suum, innocens erit, qui percusserit; ita tamen, ut opera ejus, et [Col. 0287B] impensas in medicos restituat.« Quod enim ait, innocens erit, qui percusserit, tale est ac si diceret: Non moriatur; quamvis enim peccaverit, non tamen usque ad mortem. Possunt per eos, qui rixantur inter se, illi qui de lege divina arroganter disputant, intelligi; quorum si alter alterum superaverit, et sophistice in errorem duxerit, si tamen de fide non agatur, et tale quid non fuerit, ubi anima non periclitetur, innocens erit; id est, non morietur qui percusserit, ille videlicet qui sic proximum suum errare fecerit; debet enim eum tamen et verbis placare, et vel per se, vel per aliquem sapientem ad veritatis scientiam revocare.

»Qui percusserit servum suum, vel ancillam virga, [Col. 0287C] et mortui fuerint in manibus suis, criminis reus erit.« Hoc autem de Ecclesiae doctoribus dici videtur. Fit enim multoties, ut pastor Ecclesiae peccantem servum, vel ancillam, id est masculum, vel feminam sibi subjectos, eorum facinora exagerando, et futura tormenta minando, duramque canonum poenitentiam nuntiando, nimis aspere virga correctionis percutiat. Quod si in ejus manibus mortui fuerint, si eos propter immanitatem sceleris et importabile onus poenitentiae, veniam desperare senserit, eosque verbis mitioribus, et antidoto pietatis non confortaverit, quasi qui male medendo aegrum occiderit, reus erit. »Sin autem uno die supervixerit, vel duobus, non subjacebit poenae, qui a pecunia illius est.« Si, inquam, uno die, [Col. 0287D] vel duobus supervixerit, id est si in ejus praesentia nulla impossibilitatis, vel desperationis signa monstraverit, et correctionis, et poenitentiae flagella susceperit, postea vero ita discedens, eodem vel secundo die poenitentiam agere veniamque se posse consequi diffiderit, non subjacebit poenae. Quare hoc? Quia pecunia illius est, quia subjectus est, quia ad eum illum arguere, admonere, increpare opportune et importune pertinebat. Ille enim in sua iniquitate morietur, qui uno vel duobus diebus superveniens, cum poenitentiam ferre non posset, ad eum non rediit, et misericordiam non petiit.

»Si rixati fuerint viri, et percusserit quis mulierem praegnantem, et abortivum quidem fecerit, sed ipsa vixerit, subjacebit damno quantum maritus [Col. 0288A] mulieris expetierit, et arbitri judicaverint.« Viri enim rixantes, legis periti intelliguntur, de Scriptura divina inter se disputantes. Praegnans vero mulier, anima est, quae jam verbi, et praedicationis semen in cordis utero suscepit, sed nondum perfecte intelligendo formavit, neque memoriae commendavit. Dum ergo viri rixantur, et inter se de legibus disputant, praegnans mulier percutitur, et abortivum facit, quia in earum disceptatione, dum cui credere debeat anima ignorat, verbum Dei, quod conceperat, imperfectum informatumque amittit. Percussor igitur, secundum mariti et arbitrorum existimationem subjacet damno, quoniam, secundum Dei, qui animae maritus est, et apostolorum sententia, hic talis judicabitur. Ait enim Dominus: »Vae illi, [Col. 0288B] per quem scandalum venit (Matth. XVIII, 7).« Ait et Apostolus: »Utinam abscidantur qui vos conturbant (Gal. V, 12).« Sin autem mors ejus fuerit subsecuta, ut videlicet amisso semine, in errore anima moriatur, reddet animam pro anima, ut, qui animam occidit, in anima moriatur. Hic autem aperte demonstrat quod de anima in mulieris figura loqueretur. »Oculum pro oculo, dentem pro dente, manum pro manu, pedem pro pede, adustionem pro adustione, vulnus pro vulnere, livorem pro livore.« Hoc autem breviter Dominus exponens, ait: »Eadem quippe mensura, qua mensi fueritis, remetietur vobis (Matth. VII, 2);« non quod ibi oculum perdat, qui hic oculum excaecaverit, sed quia pro hoc, et similibus digna poena ei recompensabitur.

[Col. 0288C] »Si percusserit quispiam oculum servi sui, aut ancillae, et luscos eos fecerit, dimittet liberos pro oculo, quem eruit.« Oculum enim servi, vel ancillae Dominus percutit, quando praelatus aliquis errorem docendo subjectum aliquem suorum in animae oculo ferit, quem quidem luscum facit, si sua prava doctrina a veritatis lumine deviando separat. Huic autem servus nullam debet subjectionem, sed liber egreditur, ne diutius morando penitus caecus fiat. Dentem quoque si excusserit servo, vel ancillae suae, similiter eos dimittet liberos. Idem enim et per dentem, et per oculum intelligitur. Dentem namque exstruere, est sanum intellectum, quo panis divini eloquii ruminatur, et violenter et fraudulenter ab [Col. 0288D] ore cordis evellere.

»Si bos percusserit virum, et mulierem, et mortui fuerint, lapidibus obruetur, et non comedentur carnes ejus, dominusque bovis innocens erit.« Boves enim sacerdotes intelliguntur, qui Christi jugum ferunt, et ejus agrum colunt, et sanctam Ecclesiam arando, et praedicando fertilem reddunt, de quibus dicitur: »Non alligabis os bovi trituranti (I Cor. IX, 9).« Quot ergo 77 sacerdotes, tot boves habet episcopus, et quidem ipse quoque bos est. Bos igitur virum aut mulierem cornu percutit, quando sacerdos aliquis maledicendo, superbiae cornu et haeretica doctrina interiorem hominem, loquendo, imo vulnerando et feriendo, occidit. Hic autem lapidibus obruitur, quando multorum sanctorum concilio congregato, plurimorum [Col. 0289A] sententiis, quasi multis lapidibus percutitur atque damnatur. Quot enim linguis damnatur, tot lapidibus obruitur. Ejus vero carnes non comeduntur, quia ejus carnalis et haeretica sententia non suscipitur. Talis bos fuit Arius, Montanus, Manichaeus, Novatus, Jovinianus, qui superbis cornibus multos interemerunt. Dominus autem bovis tandiu innocens est quandiu bovis malitiam non cognoscit. Si vero sciens consenserit, ipse quoque occidetur; quia non solum qui faciunt, sed qui consentiunt facientibus, digni sunt morte. Hoc est enim, quod ait: »Quod si bos cornupeta fuerit ab heri, et nudius tertius, et contestati sunt dominum ejus (potest enim fieri, ut domino, nesciente bos cornupeta sit) nec recluserit eum, occideritque virum aut mulierem, [Col. 0289B] et bos lapidibus obruetur, et dominus illius occidetur.« Hic enim per prophetam dicitur: »Si non annuntiaveris ei (id est impio) neque locutus fueris, ut avertatur a via sua impia, et vivat, ipse impius in iniquitate sua morietur, sanguinem autem ejus de manu tua requiram (Ezech. III, 18).« Multum autem ab episcopis est providendum, ne suis in ecclesiis haeresis aliqua praedicetur.

»Quod si pretium ei fuerit impositum, dabit pro anima sua quidquid fuerat postulatus.« Pretium enim episcopo imponitur, quando ei de negligentia, quam in subjectis habet, poenitentia injungitur. Unde et quidquid postulatus fuerit, pro anima sua dare jubetur, quia non aliter valet poenitentia, nisi poenitens [Col. 0289C] se totum illius arbitrio, qui sibi dat poenitentiam, tradat. »Filium quoque aut filiam si cornu percusserit, simili sententiae subjacebit.« Unde manifestum est quia, quantum ad tutelam fidei, eamdem curam de omnibus sibi subjectis, quam de propriis filiis praelatum habere oportet. »Si servum, ancillamque invaserit, triginta siclos argenti dabit Domino.« Servum enim hoc in loco gentiles, et caeteros alterius religionis homines intelligimus, qui quamvis inter Dei servos, non tamen inter Dei filios computantur; soli enim filii Dei sunt, de quibus dicitur: »Quotquot autem receperunt eum, dedit eis potestatem filios Dei fieri (Joan. I, 12).« Per triginta vero siclos Decalogi scientiam triplicatam accipimus. Dat igitur Dominus bovis triginta siclos [Col. 0289D] argenti, pro servi, vel ancillae redemptione, quoniam episcopus totam legis plenitudinem ad Trinitatis fidem convertit, et eos, quos prius bos vulneraverat, ipse rationabili medicina jungendo sanat.

»Si quis aperuerit cisternam et foderit, et non operuerit eam, cecideritque bos vel asinus in eam, dominus cisternae reddet pretium jumentorum; quod autem mortuum est, ipsius erit.« Quis enim per hunc alius significari videtur, nisi ille, qui inveterato odio fratri suo insidiatur, et in odio perseverans tandiu insidiarum foveam apertam tenet, donec proximum suum in ea capiat et occidat, qui quoniam pravam voluntatem ad effectum usque perduxit, jumentorum pretium reddit, quoniam vel dura [Col. 0290A] poenitentia peccatum solvit, vel ipse pro eo occidetur. Unde et subditur: »Quod autem mortuum est, ipsius erit,« quia quasi ad collum ejus pendens, ut dici solet, mors illius sibi, et non alii imputabitur. Ille quoque cisternam fodit, et aperit, qui de profundis fidei quaestionibus coram simplicibus disputat. Qui enim cisternam aperuit, videlicet, vel a tali disputatione subito cessando, vel in tantum auditoribus satisfaciens, ut omnia plana, et nihil ibi profundum esse videatur, quidquid illic errans perierit, domino cisternae persolvet.

»Si bos alienus bovem alterius vulneraverit, et ille mortuus fuerit, vendent bovem vivum, et divident pretium; cadaver autem mortui inter se dispertient.«

[Col. 0290B] »Si, inquit, bos meus bovem tuum vulneraverit; id est si aliquis de populo meo haereticae pravitatis veneno infectus vulneraverit, et seducendo occiderit aliquem de populo tuo, vendamus bovem vivum, et dividamus pretium, id est conveniamus, et tradentes haereticum hominem Satanae, aeternae morti eum damnemus; pretium autem ejus damnationis, et retributionem a Domino suscipientes pariter dividamus, ut qui pares fuimus in ejus damnatione, pares simus in ea, quam pro ipso suscipiemus, retributione [(223) 1Kb] .« Cadaver vero mortuum inter nos dividamus; quia ambo peccavimus, ambo negligentes fuimus, ambo de bovis cadavere, et peccato partem habemus. Nam et ego meum, et tu tuum diligentius [Col. 0290C] custodire debuisti. »Si autem sciebat quod bos cornupeta esset ab heri et nudius tertius, et non custodivit eum dominus suus, reddat bovem pro bove, et cadaver integrum accipiat.« Quoniam si episcopus illum hominem de plebe sua haeretica dogmata praedicare prius cognoverat, eumque non redarguit, neque ab ea perversitate compescuit, reddet bovem pro bove, quia pro anima illius, qui seductus, et deceptus fuerat, erit anima ejus. Unde et subditur: »Et cadaver integrum accipiet,« quia totum peccatum mortis illius in episcopum redundabit.



78 CAPUT XXII.

»Si quis furatus fuerit ovem, aut bovem, et occiderit, vel vendiderit, quinque boves pro uno bove restituet, et quatuor oves pro una ove.« Nam [Col. 0290D] quia boves majorem praestant utilitatem quam oves, merito quantum ad litteram majori poena digni sunt, quamvis alii converso modo hoc capitulum legere velint; sicut enim per boves sacerdotes, ita per oves caeteram hominum multitudinem intelligimus. Nam et secundum canones, majori poenae subjicitur qui sacerdotem occidit, vel ei injuriam facit, quam ille qui caeteris hominibus vel injuriam, vel mortem infert. Ovem enim, et bovem furari, occidere, et vendere est, qualicunque occasione Christianum hominem a Christi fide, et a Deo separare. Sed quid per quinque boves, nisi quinque corporis sensus? Quid vero per quatuor oves, nisi quatuor corporis elementa intelligendum? Idem igitur et per boves, et [Col. 0291A] per oves intelligitur, quoniam in utrisque solum corpus hominis figuratur. Qui ergo corde compunctus pro anima quam occidit, et a Deo separavit, quinque sui corporis sensus Christi jugo subjiciens, totum se lamentis, et poenitentiae tradit, ille procul dubio quinque boves pro uno bove restituit. Qui vero quatuor sui corporis elementa in omnem simplicitatem convertens, pro reatu, quem patravit, soli Deo servire compellit, ille nimirum pro una ove, quatuor oves Domino reddit.

»Si effringens fur domum, aut suffodiens inventus fuerit, et accepto vulnere mortuus fuerit, percussor non erit reus sanguinis; quod si, orto sole, hoc fecerit, homicidium perpetravit, et ipse morietur.« Inter manifestum namque, et non manifestum [Col. 0291B] furtum et furem differentiam facere videtur. Est autem manifestus fur, qui die, non manifestus autem, qui nocte furatur, et secundum humanas quidem leges major poena est furti manifesti; hic autem econtra, qui furem in die occidit, reus est; qui autem in nocte, innocens est. Et ego quidem hunc furem, qui nocte domum confringit et fodit, diabolum intelligo, qui semper occulte per insidias domum corporis nostri, quod et templum Dei vocatur, corrumpere et dissipare nititur, quatenus virtutum et bonorum operum thesaurum nobis furetur et rapiat. Hunc autem si quis invenerit, et domum suam depopulari senserit, occideritque, non solum innocens, sed insuper munere dignus erit; [Col. 0291C] facile autem ab his invenitur, qui ejus insidias cognoscunt. Homo autem, quia visibilis est creatura, orto sole, id est in die, et in manifesto furari dicitur; quem si quis pro vindicta suarum rerum occiderit, et non magis carnem suam, et proximum suum, quam pecuniam suam dilexerit, ipse quoque in anima morietur. Hac autem lege judices non tenentur, qui totum quod agunt, amore justitiae faciunt. Unde et Apostolus ait: »Non enim sine causa gladium portat; vindex enim Dei est (Rom. XIV, 4).« Sequitur: »Si non habuerit, quod pro furto reddat, ipe venundabitur.« Ille enim non habet, quod pro furto reddat, qui tam nequam et impius est ut poenitere nesciat; poenitentia namque et furtum, et caetera peccata redimuntur, et sine poenitentia nullum peccatum [Col. 0291D] redimi potest. Hic igitur venditur, diabolo traditur, in carcerem mittitur; inde non exiet, donec solvat universum debitum. Si inventum fuerit apud eum, quod furatus est, vivens, sive bos, sive asinus, sive ovis, duplum restituet. Duplum quidem restituit quia et quae furatus est reddidit, et super hoc si conversus fuerit, duram poenitentiam pro peccato agit; vel si inconvertibilis fuerit, duplici contritione conteretur.

»Si laeserit quispiam agrum, vel vineam, et dimiserit jumentum suum, ut depascatur aliena, quidquid optimum habuerit in agro suo, vel vinea, pro damni aestimatione restituet.« Hoc autem de haereticis intelligi potest, quisuperbum, indomitum, luxuriosum, et insatiabile jumentum, id est animum [Col. 0292A] suum in Dei agrum, et vineam, quod est Ecclesia dimittunt, ut eam vastet et depascatur. »Sepulcrum enim patens est guttur eorum (Psal. XIII, 3).« Hi autem pro damni aestimatione quidquid melius habent in agro suo restituunt, quia ipsam animam, quae cunctis quae possidet melior est, pro hoc facinore amittunt. Quod autem ipse homo ager vocetur, audi Apostolum dicentem: »Dei enim agricultura estis (I Cor. III, 9).« Homo enim et ager, et vinea vocatur, quoniam et frumentum boni operis, et vinum sacri eloquii generat.

»Si egressus ignis invenerit spicas, et comprehenderit acervos frugum, sive stantes segetes in agris, reddet damnum, qui ignem succenderit.« Dominus in Evangelio loquitur, dicens: »Ager enim [Col. 0292B] est mundus (Matth. XIII, 38).« Si ergo mundus ager est, quid spicae, et acervi frugum, et stantes segetes, nisi homines intelliguntur? Ignis igitur egrediens, spicas, et acervos frugum, et stantes segetes in agris comprehendit, quando furor indignationis, et odii totum populum conturbat, et amore praeliandi aestuare, et ardere compellit. Hujus autem incendii damnum ille restituet, qui primus ignem succendens principalis dissidii causa exstitit.

»Si quis commendaverit amico pecuniam, aut vas in custodiam, et ab eo qui susceperat, furto ablata fuerit, si invenitur fur, duplum reddet.« Per hunc enim, qui pecuniam amico commodat, nemo melius quam Christus intelligi potest, qui ait: »Vos [Col. 0292C] amici mei estis, si feceritis quae ego praecipio vobis (Joan. XV, 14).« Pecunia autem fides, et vera 79 scientia intelligitur; vasa vero, homines sunt, in quibus Dei thesauri reconduntur. Unde et vas electionis Apostolus dicitur. Amicus vero, cui pecunia commodatur, praelatos ecclesiae, doctoresque significat, quoniam pecuniam suam, fidem et doctrinam, et populum suum istis ad custodiendum Deus tradidit. Et bene prius pecuniam, deinde vasa commendat, quia sine fide et doctrina nemo animarum custos esse debet. Haec autem furto a custodibus auferuntur, quoniam haereticorum, vel malignorum spirituum erroribus, insidiisque decepti a Christi fide homines separantur. Quoniam vero furum alii inveniuntur, alii vero omnino latent, subditur: »Si [Col. 0292D] invenitur fur, duplum reddet;« haeretici enim inveniri possunt; maligni vero spiritus, quia natura invisibiles sunt, inveniri, et ad rationem cogi omnino non possunt. Duplum autem haeretici reddunt, quoniam ad fidem conversi, eos quoque quos deceperant, converti faciunt; insuper et pro commissis poenitentiam agunt. Si vero in malitia perseverant, duplum tamen nihilominus reddunt, quoniam duplici contritione conteret eos Dominus. Sequitur:

»Si latet fur, dominus domus applicabitur ad deos, et jurabil quod non extenderit manum ad rem proximi sui, ad perpetrandam fraudem tam in bove, quam in asino, et ove, ac vestimento et quidquid damni inferri potest, ad eos utriusque causa perveniet, et si illi judicaverint, duplum [Col. 0293A] restituet proximo suo.« Usque hodie namque videmus, si aliquis de populo male, et in gravi facinore moriatur, totum crimen in episcopum converti, illum homicidam esse illius culpa, et negligentia; illam animam periisse, et Deo furatam clamant. Tunc episcopus currat ad deos, festinet ad canones, audiat ibi apostolos doctores, et sanctos Patres loquentes et judicia ponentes, ipsorumque judicio si se defendere nequiverit, damnum persolvat. Sed quomodo se defendet, nisi juramento? Juramentum autem propria conscientia est. Unusquisque enim sua conscientia, quasi juramento defenditur. Unde Apostolus ait: »Mihi autem pro minimo est, ut a vobis judicer; nihil mihi conscius sum, sed non in hoc justificatus sum (I Cor. IV, 3).« Si ergo tua conscientia [Col. 0293B] tibi dixerit, si hoc juraverit (jurat enim, si non mentitur) quod hominem illum saepe admonueris, saepe rogaveris, saepe docueris, ut a malo declinaret, et ille tibi credere noluerit, conscientia tua quidem defenderis, quod in re proximi fraudem non commiseris; sed nunquid idcirco liberatus es? Apostolus enim dicit: »Sed non in hoc justificatus sum (ibid., 4).« Potest autem fieri ut per negligentiam peccaverit, qui fraudem non commisit. Exspecta igitur judicium, et quamvis conscientia te defendat; tamen, si judices judicaverint, duplum restitue: duplum enim restituere est, et de peccato poenitentiam agere, et in futuro, ne quid tale contingat, magnam vigilantiam et curam habere. In bove autem et [Col. 0293C] asino, et ove, ac vestimento, potest aliquid proprie et differenter intelligi, ut per bovem, sacerdotes; per asinum, stultos; per oves, simplices; per vestimentum, fidei ornamenta intelligamus.

»Si quis commendaverit proximo suo asinum, bovem, ovem, et omne jumentum ad custodiam, et mortuum fuerit, aut debilitatum, vel captum ab hostibus, nullusque hoc viderit, jusjurandum erit in medio, quod non extenderit manum ad rem proximi sui.« Facile hoc capitulum intelligit, qui in superiori non dormivit. Hoc tantum notandum, quia in his, qui per se moriuntur, aut debilitantur, aut violenter ab hostibus auferuntur, non tenentur custodes, quoniam neque illi ab episcopis requiruntur, qui sine eorum culpa et negligentia pereunt. [Col. 0293D] Exigitur tamen jusjurandum, si nullus hoc viderit, qua conditione spirituales custodes solvi videntur. Quis enim audeat dicere, quod nullus hoc viderit; cum ipse Deus et Dominus, qui eis res suas ad custodiendum tradidit, quod factum est, viderit? Ipsa enim veritas illis testis est, quia illi in hoc damno peccaverunt, et quoniam conscientia defenduntur, conscientiae illorum testimonium suscipitur, et illi reddere non coguntur. Hoc est enim, quod ait: »Suscipietque Dominus juramentum, et ille reddere non cogatur.« Quod si furto ablatum fuerit, restituet damnum domino. Furto enim ablatum ideo restituitur, quia negligentiam ibi fuisse aperte dignoscitur; [Col. 0294A] non enim furantur quae diligenter custodiuntur. Si comestum a bestia perferet ad eum, quod occisum est, et non restituet; et hoc quod non negligentia, sed violentia perit: inimicus enim noster diabolus tanquam leo rugiens circuit quaerens quem devoret. Occisum autem ideo ad dominum perfertur, ut videns cadaver, credat animal a bestia comestum. Hoc autem si spiritualiter intelligatur, sola episcopi conscientia probatur, et soli conscientiae creditur.

»Quod si a proximo suo quidquam horum mutuum postulaverit, et debilitatum, aut mortuum fuerit, domino suo non praesente, reddere compelletur. Quod si inpraesentiarum fuerit dominus, non restituet, maxime si conductum fuerit pro mercede operis sui.« Ideo enim, non praesente [Col. 0294B] domino, animal debilitatum aut mortuum a suscipiente restituitur, quia sine ejus culpa debilitatum aut mortuum esse non creditur; si vero dominus praesens est, animal non redditur, quia ipse cognovit quod sine culpa suscipientis debilitatum aut mortuum fuerit; quod quidem ex eo probari potest, quoniam si ille qui animal mutuum accepit, praesente domino, illud occidisset, nihilominus quidem reddere compelleretur 80 quasi, absente Domino, hoc fecisset. Unde manifestum est quod animalis restitutio pro sola culpa et mala custodia jubetur: ubi ergo non est culpa, ibi nec restitutio. Haec autem ideo dixi, quia hic Dominus noster, a quo haec animalia, quae custodimus, mutua et conducta accepimus, quamvis semper inpraesentiarum sit, tamen [Col. 0294C] sine nostra culpa, si aliqua ex eis debilitata aut mortua fuerint, nos tamen reddere non compellet. »Si seduxerit quis virginem nondum desponsatam, dormieritque cum ea, dotabit eam, et habebit eam uxorem. Si pater virginis dare noluerit, reddet pecuniam juxta modum dotis, quam virgines accipere consueverunt.« Sunt seductores boni, et seductores mali. De bonis enim seductoribus Apostolus ait: »Ut seductores et veraces (II Cor. VI, 8).« Talis seductor Christus fuit, de quo Judaei dicebant: »Scimus quia seductor ille dixit adhuc vivens (Matth. XXVII, 63).« Et: »Alii quidem dicebant, quia bonus est: alii vero non, sed seducit turbas (Joan. VII, 12).« De malis vero quid attinet dicere? Manifesti enim sunt. Bonus ergo seductor [Col. 0294D] beatus Petrus exstitit, qui ad fidei justitiaeque amorem Romanorum multitudinem convertit [(224) 1Kb] . Invenit enim hanc quasi virginem vacantem, necdum desponsatam, neque viro traditam, dormivitque cum ea, et multos ex ea filios genuit. Cum ea namque tunc dormiebat, quando praedicationi instabat, et verbi semine filios generabat; postea vero dotavit eam fide, scientia, virtutibus et sancti Spiritus gratia eam roborando; et habuit eam uxorem, quia et gener, et dotes patri virginis placuerunt. Sequitur: »Si pater virginis dare noluerit, reddet pecuniam juxta modum, quem virgines accipere consueverunt.« Si, inquam, talis seductor fuerit, qui [Col. 0295A] patri virginis non placeat, quamvis eam seduxerit, corruperit, et dotaverit; uxorem tamen eam habere non poterit. Simon Magus namque Romanam plebem seduxit, violavit, corrupit, multisque magicis illusionibus, quasi quibusdam magnis dotibus suo amori copulavit; attamen quia non solum patri hujus virginis, sed et cunctorum omnipotenti Deo displicuit, eam utique uxorem habere non potuit. Pro dotibus tamen illicite maleque compositis, pecuniam et pretium integrum reddidit, quia pro iniqua sua praesumptione aeternis incendiis traditus est.

»Maleficos non patieris vivere. Qui coierit cum jumento, morte moriatur. Qui immolat diis, occidatur, praeter Domino soli.« Quibus enim lex mortem corporis irrogat, eos, nisi poeniteat, morte [Col. 0295B] perpetua, damnatos esse significat. Coire vero cum jumento, haereticis, et immundis commisceri potest intelligi. »Advenam non contristabis, neque affliges eum; advenae enim, et ipsi fuistis in terra Aegypti.« Hoc est enim, quod dicitur: »Quod tibi non vis fieri, alii ne feceris.« Advenae enim illi sunt, qui aliam patriam se habere intelligunt; sicut Psalmista ait: »Quoniam advena ego sum apud te in terra, et peregrinus, sicut omnes patres mei (Psal. XXXVIII, 13).« Tales qui affligit, damnationem sibi acquirit. »Viduae, et pupillo non nocebis; si laeseris eos, vociferabuntur ad me, et ego audiam clamorem eorum, et indignabitur furor meus, percutiamque vos gladio, et erunt uxores vestrae viduae, et filii vestri pupilli.« Quamvis enim super omnibus [Col. 0295C] viduis, et pupillis valde pium sit hoc intelligere, ego tamen hanc viduam, Ecclesiam esse puto, de qua scriptum est: »Viduam ejus benedicens, benedicam (Psal. CXXXI, 13).« Pupilli autem sunt, quibus diabolus pater antiquus mortuus est, aqua et Spiritu sancto regenerati, facti sunt filii Dei; hos autem qui laedit, Deum vindicantem exspectet [(225) 1Kb] .

»Si pecuniam mutuam dederis populo meo pauperi, qui habitat tecum, non urgeas eum quasi exactor, nec usuris opprimes.« Hoc autem avari feneratores intelligant, quia hoc propter eos scriptum est: »Si pignus a proximo tuo acceperis vestimentum, ante solis occasum redde ei: ipsum est enim solum, a quo operietur indumentum carnis ejus, nec habebit aliud, in quo dormiat. Si [Col. 0295D] clamaverit ad me, exaudiam eum, quia misericors sum.« Illis ergo praecipitur vestimentum reddi, qui tam pauperes sunt, ut aliud, quo operiantur, non habeant. Et in vestimento quidem caetera quoque intelligere possumus, quibus miseri homines vitam sustentant, quae si eis auferantur, magnum est peccatum. Penuria namque constricti, non solum vestimentum, sed seipsos tradunt servituti; et quod adhuc durius est, ipsam quoque candidissimam fidei vestem, quam in baptismate susceperunt, et qua sola anima induitur, et sine qua unde nuditatem et turpitudinem tegant, non habent, necessitate compulsi, loco [Col. 0296A] pignoris dare coguntur. Quam qui accipiunt, nisi ante solis occasum, id est antequam ad diei vitaeque finem miser homo perveniat, ei reddant, et a tali obligatione eum absolvant, fraternam charitatem non habere probantur. Cum enim ille reddere pretium nequeat, et tu propter avaritiam dimittere nolis, subito ille de hac vita subtrahitur, et tu pro illo exactori traderis. Hoc illi audiant, qui eos, quos injuste in carcerem clauserant, tandem ad pecuniam deferendam in fide susceptos abire permittunt; cumque illi pecuniam habere non possint, et iterum ad carcerem reverti timeant, utique aeternae damnationis periculum 81 incurrunt. »Diis non detrahes, et principi non maledices.« Dii apostoli, Ecclesiaeque doctores sunt, quibus illi quidem detrahunt, qui de eis [Col. 0296B] male loquuntur, sicut Judaei et haeretici. Princeps autem populi nostri Christus est, cui qui maledixerit, maledictus erit.

»Decimas tuas, et primitias non tardabis offerre.« Decimas enim dare jubemur, quoniam ipsi decimae sumus. Nos enim sumus drachma decima, pro qua inventa mulier gratulatur; his enim decimis electorum numerus adimplebitur. Primitias vero damus, quoniam primogenita Aegypti, et peccata originalia Dominus percussit. »Primogenitum filiorum tuorum dabis mihi.« Primogenitus enim iste Christus est, de quo dicitur: »Qui est primogenitus mortuorum, et princeps regum terrae (Apoc. I, 5).« Hunc autem Israel dono dedit, quoniam eum B. Maria, de ipsius stirpe nata, in templo Domino obtulit. »De bobus [Col. 0296C] quoque et ovibus similiter facies.« Si enim per boves praelatos, per oves vero subjectos intelligimus, manifestum est quia tota Ecclesia in bobus et ovibus consistit; horum autem primogenita soli illi intelliguntur qui sanctorum fidem et exemplar sequuntur, quoniam inter omnes fratres soli primogeniti obtinent principatum. »Septem diebus sit cum matre sua, die octava reddes illum mihi.« Per septem namque, ut saepe jam diximus, omnis haec praesens vita intelligitur; dies vero octavus, quo Christus resurrexit, dies judicii est, in quo et nos omnes resurgemus. Unde et pro octavo quidam psalmi titulantur. Septem ergo diebus est primogenitus cum matre sua, quia sancti viri, quoadusque vivunt, ab Ecclesiae uberibus non recedunt. Octavo [Col. 0296D] vero die redduntur Domino, quia, hac vita finita, statim post carnis resurrectionem Domino praesentantur. »Viri sancti eritis mihi, carnem, quae a bestiis fuerit praegustata non comedetis, sed projicietis canibus.« Quid enim per bestias, nisi haereticos? Quid vero per carnem a bestiis praegustatam, nisi vel Scripturas ab eis depravatas, vel peccatores ab eis corruptos intelligimus? Talem igitur carnem comedere non debemus, quia neque eorum dogmata recipere, neque his qui ab eis violati sunt communicare, sed canibus et latronibus, quales ipsi sunt, projicere debemus.



CAPUT XXIII.
[Col. 0297A]

»Non suscipies vocem mendacii, non junges manum tuam ut pro impio dicas falsum testimonium.« Prope enim simili modo peccat, et qui mentitur, et qui mentientes libenter audiens, non redarguit. Manum autem jungit impio, qui eum sequitur, et falsum testimonium pro eo dicat. Quantum autem peccatum sit falsum testimonium dicere, ex eo apparet quod inter decem mandata hoc in tabulis lapideis a Domino scribatur.

»Non sequeris turbam ad faciendum malum.« Sed quia multi sunt, et eos retinere non vales, saltem eorum iniquitatibus auxilium et consensum praebere noli. »Nec in judicio pessimorum acquiesces sententiae, ut a vero devies.« Non enim quia a [Col. 0297B] multis falsitatis sententia datur, ideo non peccat, qui ei acquiescens, a veritate deviat. »Pauperis quoque misereberis in negotio.« In omni enim negotio illis maxime misericordia facienda est, qui plurimum misericordia indigere videntur.

»Si occurreris bovi inimici tui, aut asino erranti, reduc ad eum.« Inimicus enim noster est sermo divinus, qui semper nobis, id est carni nostrae, contraria praecipit; et quamvis hic bonus noster inimicus carnem nostram semper affligat et persequatur, attamen si ejus bovem, aut asinum, id est doctum, vel indoctum aliquem errare viderimus, ad eum reducere debemus, quatenus ejus salutifera mandata suscipiat, et ab illius plenis praesepibus non recedat. Carnem quoque nostram, quae prius ejus jugo subdita [Col. 0297C] fuerat, aut quasi ejus asinus onus subinde portaverat, si jam fatigatam fugere et errare senserimus, ad eum reducere debemus, et quidquid nobis praeceperit, sive jejunare, sive vigilare, sive aliud aliquid agere jusserit, adimplere.

»Si videris asinum odientis te jacere sub onere, non pertransibis, sed sublevabis cum eo.« Hoc est enim quod Apostolus ait: »Alter alterius onera portate (Gal. VI, 2).« Asinus sub onere jacet, quando peccator pondere peccatorum premitur. Unde Psalmista ait: »Quoniam iniquitates meae supergressae sunt caput meum, et sicut onus grave gravatae sunt super me (Psal. XXXVII, 5).« Est ergo asinus corpus humanum: quare si tibi odientes et inimici fuerint, si sub tali onere jacere videris, noli pertransire, subleva [Col. 0297D] eum et adjuva; da ei consilium et auxilium quo tantum onus deponere valeat. Recordare illius Samaritani, qui hominem a latronibus vulneratum suo jumento superposuit. Et quidem in salvatione animarum, nemo inimicitias et odium attendere debet. »Non declinabis in judicium pauperis, sed semper sine personarum acceptione judicabis. Mendacium fugies, insontem et justum non occides,« quia adversus impium Deus est [(226) 1Kb] .

»Ne accipias munera, quae excaecant etiam prudentes, et subvertunt verba justorum.« Deus est qui loquitur, et qui mentiri non potest. Quicunque [Col. 0298A] igitur excaecari, et subverti non vult, libenter munera non accipiat.

82 »Peregrino molestus non eris; scitis enim advenarum animas, quia et ipsi peregrini fuistis in terra Aegypti.« Hoc autem superius dictum est, sed ideo hic repetit, ut firmius teneatur.

»Sex annis seminabis terram tuam, et congregabis fruges ejus; anno autem septimo dimittes eam, et requiescere facies, ut comedant pauperes populi tui; et quidquid reliquum fuerit, comedent bestiae agri. Ita facies in vinea et in oliveto tuo. Sex diebus operaberis, septima die cessabis, ut requiescat bos, et asinus tuus, et refrigeretur filius ancillae tuae, et advena.« Saepe namque jam diximus quod sex anni, et sex dies, et [Col. 0298B] sex aetates nostrae operationis tempus significant, quoniam sex diebus totum suum opus Deus peregit, et quia septimo requievit; ideo septimus annus, et septimus dies pro requie ponitur, in quo et bos, et asinus, et servus, et ancilla, et advena in coelesti Jerusalem requiem habebunt; non quod hi, sed quod horum significata ibi habitabunt. Quod autem ista significent, prudens lector intelligit. Tunc enim adimplebitur quod scriptum est: »Euntes ibant, et flebant mittentes semina tua; venientes autem venient cum exsultatione, portantes manipulos suos (Psal. CXXV, 6).« Quod autem hic dicitur »ut comedant pauperes populi tui, et quidquid reliquum fuerit comedant bestiae agri,« ad litteram tantum intelligendum est. Sex ergo annis terra nostra, vinea et [Col. 0298C] olivetum exercetur, quoniam in hac praesenti vita carnem nostram exercere debemus; quatenus et frumentum boni operis, et vinum, quod laetificet cor hominis, et oleum misericordiae et pietatis Deo fructificemus. Septimo autem anno requiescit, quia post hanc vitam beatitudo et requies sequitur. »Omnia quae dixi vobis custodite, et per nomen exterorum deorum non jurabitis, neque audietur ex ore vestro;« homines enim per ea jurare solent. Ut ergo tales deos nec colant, nec venerentur, per eorum nomen jurare prohibetur.

»Tribus vicibus per singulos annos mihi festa celebrabitis.« Tribus enim vicibus in uno anno festa celebrat, qui in unitate et trinitate Deum adorat. Hoc autem Judaeus non intelligit, quia, quamvis ter [Col. 0298D] in anno festa celebret, tamen Trinitatis mysterium non agnoscit. »Solemnitatem azymorum custodies, septem diebus comedes azyma, sicut praecepi tibi tempore mensis novorum, quando egressus es de Aegypto.« Haec est autem prima festivitas, quae quando, vel qualiter celebrari debeat, satis diligenter superius exposuimus.

»Non apparebit in conspectu meo vacuus.« Illi enim ter in anno cum muneribus Domino praesentabantur; nos autem ante conspectum et in praesentia Dei sumus. Nunquam vacuum et sine muneribus es e oportet. Unde Apostolus ait: »Sine intermissione [Col. 0299A] orate, in omnibus gratias agite (I Thessal. V, 17).« Qui enim si agit, neque vacuus est, neque sine munere. »Et solemnitatem primitiarum operis tui, quaecunque severis in agro.« Haec autem secunda solemnitas tunc agebatur, quando primum metere incipientes, primitias Domino offerebant.

»Solemnitatem quoque in exitu anni, quando congregaveris omnes fruges tuas de agro.« Et haec quidem tertia solemnitas, prima die mensis Septembris fiebat, de qua scriptum est: »Canite initio mensis tuba, in insigni die solemnitatis vestrae (Psal. LXXX, 4).« Hic autem mensis ideo in exitu anni esse videtur, quoniam, totius anni tunc fructibus collectis, iterum a principio homines seminare, et annum quodammodo renovare incipiunt. De his autem solemnitatibus, [Col. 0299B] vita comite, in Levitico plura dicere speramus. »Ter in anno apparebit omne masculinum tuum coram Domino Deo tuo.« Soli masculi Deo praesentari jubentur, quoniam nihil femineum, nihil molle, nihil voluptati et luxuriae deditum recipit vel intuetur Omnipotens.

»Non immolabis super fermento sanguinem victimae meae.« Fermentum enim corruptionem, et peccatum ac malitiam, Apostolo teste, significat. Sanguinem vero victimae, Christi sanguinem intelligimus. Praecepit ergo sanguinem victimae super fermento non immolari, id est Christi sanguinem ab iniquis non recipi, nec sacrificari. Super fermento namque victimae sanguis immolatur, quoniam Christi sanguis vel ab iniquis sacerdotibus conficitur, vel [Col. 0299C] iniquis ad bibendum traditur. »Non remanebit adeps solemnitatis meae usque mane.« Omnis enim adeps Domini erat, semperque in odore suavitatis super altare incendebatur. De hoc enim adipe dicit psalmus: »Sicut adipe, et pinguedine repleatur anima mea (Psal. LXII, 6).« Itemque: »Memor sit Dominus omnis sacrificii tui, et holocaustum tuum pingue fiat (Psal. XIX, 4).« Ut autem holocaustum pingue fiat, ut et gustu et odore Deum delectet, nunquam sine adipe victima offeratur, nunquam ille qui immolat adipis obliviscatur. Noli eum servare in alteram diem, quia ignoras si veneris ad alterum diem; hodie illum incende, hodie odorem suavitatis Domino redde; non sit macra solemnitas, non sit sine [Col. 0299D] adipe victima; hoc est enim victima sine adipe, quod servitium sine fide. Apostolus enim dicit: »Obsecro vos per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum (Rom. XII, 1).« Quando ergo sic immolas, quando carnem maceras, non obliviscaris adipis, pinguescat et redoleat sacrificium tuum. »Frange esurienti panem tuum, et egenos, vagosque induc in domum tuam; cum videris nudum, operi eum, et carnem tuam ne despexeris (Isa. LVIII, 7).« Hic est enim adeps, haec est pinguedo tuae solemnitatis; sic pinguescat sacrificium, et sic igne charitatis accendatur in odore suavitatis.

83 »Primitias frugum terrae tuae deferes in domum [Col. 0300A] Domini Dei tui.« Terra namque homo est, quia de terra factus est, cujus primitiae, fides, spes, charitas dici possunt, quoniam de baptismate natus, has ante omnia fructificavit; sine his autem in domo Domini offerre non potest. Si autem per terram Ecclesiam intelligamus, primitiae quidem apostoli erunt, quos Christus in domum Patris deferens ait: »Pater, volo ut ubi ego sum, et ipsi sint mecum (Joan. XVII, 24).«

»Non coques haedum in lacte matris suae.« Salvator enim noster, per similitudinem carnis peccati, haedus erat. Hunc autem, cum adhuc ad Virginis Matris ubera penderet, Herodes iniquus occidere voluit; cui nunc dicitur: »Non coques haedum in lacte matris suae,« id est, non occides Christum, [Col. 0300B] cum adhuc lactens et parvulus est; cessa a stultitia tua, quia sic a Domino praefinitum est.

»Ecce ego mittam angelum meum, qui praecedat te, et custodiat in via, et introducat ad locum quem paravi; observa eum, et audi vocem ejus, nec contemnendum putes: quia non dimittet, cum peccaveris, et est nomen meum in illo.« Ipsum enim, quem modo haedum dixerat, nunc angelum appellat, de quo alibi scriptum est: »Et statim veniet ad templum sanctum suum Dominator quem vos quaeritis, et Angelus testamenti quem vos vultis (Malac. III, 1);« ideoque ait: »et est nomen meum in illo.« Patris enim nomen in Filio est, quoniam et Filius, sicut et Pater Deus est. Hic ergo Angelus a Patre missus, nos praecedit, et custodit, et in aeterna [Col. 0300C] tabernacula introducit. De nobis enim ista dicuntur, ut Apostolus ait: »Omnia haec in figura contingebant illis (I Cor. X, 11).« Hunc observare, hunc audire, huic obedire debemus, quia non dimittet ei qui peccaverit, id est qui in peccato obduraverit.

»Quod si audieris vocem ejus, et feceris omnia quae loquor, inimicus ero inimicis tuis, et affligam affligentes te, praecedetque te angelus meus, et introducam te ad Ammorrhaeum, et Hetaeum, et Pherezaeum, Chananaeumque, Hevaeum, et Jebusaeum quos ego conteram.« Per has enim gentes, vitia et maligni spiritus intelliguntur, quos Dominus contrivit, et de terra lacte et melle manante ejecit, et de Ecclesia spiritualium gratiarum dulcedine [Col. 0300D] abundante expulit.

»Non adorabis deos eorum, nec coles; non facies opera eorum, sed destrues, et confringes statuas eorum.« Si quis sanctorum martyrum passiones legerit, hoc eos fecisse inveniet; quapropter et diversis tormentis ab impiis interfecti sunt. »Servietisque Domino Deo vestro, ut benedicam panibus tuis et aquis, et auferam infirmitatem de medio tui.« Ideo enim de medio nostri, ideo de anima, et corde nostro, peccata et iniquitates auferuntur, quia panes verbi Dei quos edimus, et aquae baptismatis quibus abluimur, efficaci benedictione a Domino benedicuntur.

»Non erit infecunda nec sterilis terra tua.« Primo namque homini dictum est: »Cum operatus fueris [Col. 0301A] terram, non dabit fructum suum, sed spinas et tribulos germinabit tibi (Genes. III, 18).« Nunc autem econtra terrae nostrae fecunditas promittitur, quatenus et nos, qui terra sumus, spiritualibus donis semper abundantes, et de spiritu metamus vitam aeternam. Illa enim terra non est sterilis, in qua virtutum segetes oriuntur et crescunt. »Numerum dierum tuorum implebo.« Scriptum est enim quia: »Viri sanguinum, et dolosi non dimidiabunt dies suos (Psal. LIV, 24),« quoniam neque hic tantum vivunt quantum se vivere sperant, et ad aeternae beatitudinis dies non perveniunt. Sanctorum vero dies implebuntur, quoniam per praedestinationem qua ante saecula praedestinati sunt vivent in aeternum [(227) 1Kb] .

[Col. 0301B] »Terrorem meum mittam in praecursum tuum, et occidam omnem populum ad quem ingredieris.« Populi enim illi, quos illi vincebant, vitia et peccata, quae et nos vincimus significabant. Et quidem tanto haec pugna fortior est, quanto et inimici sunt fortiores, fortiores quidem quia invisibiles. »Cunctorumque inimicorum tuorum coram te terga vertam, emittens crabrones prius, qui fugabunt Hevaeum, Chananaeum, et Hethaeum, antequam introeas.« Quamvis enim per crabrones et vespas aliqua pars illius terrae a suis habitatoribus derelicta fuisse intelligi possit, tamen major pars magnis et duris praeliis superata est.

»Non ejiciam eos a facie tua anno uno, ne terra in solitudinem redigatur, et crescant contra te [Col. 0301C] bestiae; paulatim expellam eos de conspectu tuo, donec augearis et possideas terram.« Haec autem nos juxta litteram intelligimus; quae si otiosus aliquis allegorice exposuerit, non contradicimus.

»Ponam terminos tuos a mari Rubro, usque ad mare Palaestinorum, et a deserto usque ad fluvium: tradam in manibus vestris habitatores terrae, et ejiciam eos de conspectu vestro.« Per hos enim quatuor terminos, quatuor mundi partes intelligi possunt, ex quibus, gentium diis et malignis spiritibus expulsis, S. Ecclesia jam nunc ad eas in pace sub Christo duce tenet ac possidet. Unde scriptum est: »Et dominabitur a mari usque ad mare, et a flumine usque ad terminos orbis terrae (Psal. LXXI, 8).«---»Non inibis cum eis foedus, nec cum diis eorum.« [Col. 0301D] Hoc autem Judaei non audierunt. Nos autem nec gentium ritus, nec gentium deos colentes unum Deum colimus et adoramus, qui ait: »Dominum Deum tuum adorabis, et illi soli servies (Matth. IV, 10).«---»Non 84 habitent in terra tua, ne forte peccare te faciant in me, si servieritis diis eorum qui certe tibi erant in scandalum.« Propter hoc enim Judaei, saepe in captivitatem ducti, quantum scandali sustinuerint, ipsi noverint. Nos quoque, quia has gentes, vitia intelligimus, quorum utique dii sunt maligni spiritus, non permittamus ea habitare [Col. 0302A] in terra nostra; ejiciamus ea de carne nostra, ne et nos diis suis servire compellant, et in magnae tentationis scandalum inducant. Donec enim in terra nostra vitia inhabitant, eorum insidias evitare non possumus, ideoque Apostolus ait: »Non igitur regnet peccatum in vestro mortali corpore (Rom. VI, 12).«



CAPUT XXIV.

»Moysi quoque dixit: Ascende ad Dominum, tu et Aaron, Nadab et Abiu, et septuaginta senes ex Israel, et adorabitis procul; solumque Moyses ascendet ad Dominum, et illi non appropinquabunt, nec populus ascendet cum eo.« Moyses enim legislator, et Dei populi mediator, mediatorem Dei et hominum Jesum Christum significat, utriusque Testamenti [Col. 0302B] datorem. Aaron vero, qui mons fortis interpretatur, apostoli sunt, de quibus dicitur: »Fundamenta ejus in montibus sanctis (Psal. LXXVI, 1).« Nadab vero interpretatur spontaneus, per quem martyres figurantur, qui sua sponte morti se pro Christo tradiderunt. At vero Abiu, qui interpretatur pater meus est, significat episcopos et sacerdotes, qui, quasi patres, caeteros in baptismate generant. Unde Apostolus Corinthiis ait: »In Christo enim Jesu per Evangelium ego vos genui (I Cor. IV, 16).« Septuaginta vero senes, septuaginta Christo discipuli accipiuntur. Omnes enim isti ad Dominum ascendere, et procul adorare jubentur. Solus tamen Moyses ad Dominum ascendens ei appropinquat, quoniam »nemo ascendit in coelum, nisi qui de coelo descendit [Col. 0302C] Filius hominis, qui est in coelo (Joan. III, 13).« Solus enim Filius appropinquat Patri, solus sedet ad dexteram Patris. »Nemo enim novit Patrem nisi Filius, et cui Filius voluerit revelare (Luc. X, 22).« Ascendit ergo unus, ascendunt et omnes; solus tamen ascendit, quia nemo cum eo vel ad illius similitudinem, unquam ascendit. »Venit ergo Moyses,« postquam cum Domino locutus est, »et narravit plebi omnia verba Domini, atque judicia. Responditque cunctus populus una voce: Omnia verba Domini quae locutus est, faciemus.« Nunquam enim Dominus qualis fuit, vel erit, sed qualis est, hominem judicat. Videbat enim hos quales futuri erant; recipiebat tamen eos, quales tunc erant apud Deum, [Col. 0302D] non quales postea futuri [(228) 1Kb] .

»Scripsit autem Moyses universos sermones Domini, et mane consurgens aedificavit altare ad radices montis, et duodecim titulos per duodecim tribus Israel. Misitque juvenes de filiis Israel, et obtulerunt holocausta, immolaveruntque victimas pacificas Domino, vitulos duodecim.« Ideo enim Moyses sermones Domini scripsit, ut temporis longitudine oblivioni non traderentur. Et quoniam in morte testatoris testamentum confirmatur, hic autem testator mori non poterat, aliquid fieri necesse erat, quo testamentum illud confirmaretur. Confirmatum [Col. 0303A] est ergo sanguine vitulorum, donec veniret ille, qui per vitulos significabatur. Unde Apostolus ait: »Ubi testamentum est, mors necesse est intercedat testatoris; testamentum enim in mortuis confirmatum est, alioquin nondum valet, dum vivit, qui testatus est. Unde nec primum quidem sine sanguinis effusione dedicatum est (Heb. IX, 16).« Mane ergo consurgens Moyses aedificavit altare ad radices montis, quoniam et Judaei, qui per Moysen significantur, primo mane super montem Calvariae ad radices Jerusalem, et montis Sion Christo Domino crucem praepararunt; altare enim crucem significat. In hoc enim altari Christus Dominus immolatus est. Sed quia nulla duodecim tribuum de Christi morte se excusare valet, ideo duodecim vituli per duodecim [Col. 0303B] tribus immolantur. Et quamvis unus fuerit vitulus, quoniam unus immolatus est Christus, tamen quia unaquaeque tribus, imo unusquisque homo tenetur in integrum, ideo duodecim vitulos Moyses immolari praecepit. Et quidem unus Christus crucifixus est, immolatus est; unusquisque tamen, qui ejus morti consentiens, interfecit, totius Christi homicida est, et quamvis non omnes manus in Christum injecerint, omnes tamen Judaei per consensum occiderunt. Possumus etiam et per duodecim vitulos, duodecim apostolos intelligere, qui in Christi passione contristati, et scandalizati et quodammodo immolati sunt. Unde Apostolus ait: »Si Christus pro omnibus mortuus est, et omnes mortui sunt. Sed pro omnibus mortuus est Christus, ut qui vivunt, [Col. 0303C] non sibi vivant, sed ei qui pro ipsis mortuus est et resurrexit (II Cor. V, 15).« Et unus ergo vitulus fuit, quantum ad immolatum, et duodecim fuerunt, imo multo plures quam duodecim, quantum ad compatientes et occidentes. Missi sunt autem »juvenes de filiis Israel,« per quos omnes Judaeos intelligimus, Christi morti consentientes. »Et obtulerunt holocausta, immolaveruntque victimas pacificas Domino;« quibus et Deus mundo, et inter se totus pacatus est mundus. Sed quas victimas? vitulos duodecim; unusquisque enim unum vitulum immolavit, quia quicunque 85 Christi morti auxilium praebuit, Christi mortis in integrum reus habetur.

»Tulit itaque Moyses dimidiam partem sanguinis, [Col. 0303D] et misit in craterem; partem autem residuam fudit super altare.« Hunc enim sanguinem Ecclesia bibit, hic ad totius populi emundationem ubique gentium effusus est. Partem vero, quam super altare fudit, illam sanguinis Christi partem intelligimus, quae de ipsius manibus et pedibus manans crucis lignum cruentavit. »Assumensque volumen foederis, legit audiente populo. Qui dixerunt: Omnia quae locutus est Dominus faciemus, et erimus obedientes. Ille vero sumptum sanguinem respersit in populum, et ait: Hic est sanguis foederis quod pepigit Dominus vobiscum super cunctis sermonibus his.« Postquam enim populus legem sibi datam audivit, et foedus quod cum eo pepigerat intellexit [Col. 0304A] promisitque se legem tenere et foedus servare, confestim Moyses, assumens sanguinem et spargens in populum, confirmavit testamentum, dicens: »Hic est sanguis foederis, quod pepigit Dominus vobiscum super cunctis sermonibus suis.« Hoc enim et Christus fecit, qui Novum Testamentum confirmans, calicem accipiens, ait: »Hic est cafix Novi Testamenti in meo sanguine, qui pro vobis, et pro multis effundetur in remissionem peccatorum (Luc. XXII, 21).« Totum enim quod Moyses aiebat hoc quod Christus postea peregit significabat.

»Ascenderunt Moyses, et Aaron, Nadab et Abiu, et septuaginta de senioribus Israel, et viderunt Deum Israel, et sub pedibus ejus quasi opus lapidis sapphirini, et quasi coelum, cum serenum est.« [Col. 0304B] Quod enim Moyses, confirmato testamento, simul cum senioribus Israel ad videndum Deum ascendit, significatio erat quod immolato agno, et Christi sanguine fuso Novoque Testamento confirmato, coeli porta aperitur, et Jesus Sacerdos magnus, Sancta sanctorum ingreditur, et in coelesti palatio ab hominibus Deus videtur. »Ubi enim fuerit corpus, illuc congregabuntur et aquilae (Luc. XVII, 37).« Erat autem »sub pedibus ejus quasi opus lapidis sapphirini« Sapphirinus enim coeli sereni habet colorem; unde et subditur: »Et quasi coelum, cum serenum est.« Qui igitur ad Deum accedere, Deum videre, Dei pedibus propinquare desiderat, fugiat tenebras, pellat nubes, ejiciat animi perturbationes, totus tranquillus, totus serenus, coelo similis, terrae dissimilis, [Col. 0304C] quatenus totus clarus et purus angelorum consortia mereatur. Sequitur: »Nec super eos, qui procul recesserant, misit manum suam.---Longe enim a peccatoribus salus (Psal. CXVIII, 155),« et qui Deum fugiunt et funibus peccatorum distracti procul ab eo recedunt, ejus protectione indigni sunt. »Videruntque Deum, et comederunt ac biberunt.« Deus enim, qui natura invisibilis est, se quodammodo videri permittit, dum qualicunque similitudine potentiam suam demonstrat. Unde superius in rubo ardente se Moyses eum vidisse testatur. Quod autem isti comederint ac biberint, nisi de supradicto sacrificio intelligatur, scire non possum. Sanctorum vero et Deum videntium cibi et potus, summi boni contemplatio est.

[Col. 0304D] »Dixit autem Dominus ad Moysen: Ascende ad me in montem, et esto ibi, daboque tibi duas tabulas lapideas, et legem, ac mandata, quae scripsi, ut doceas filios Israel.« Quicunque Dominum videre, alloqui et audire desiderat, ascendat in montem, propinquet coelo, et totus a terrenis voluptatibus elevetur. Hoc enim Moyses toties in montem ascendens significabat. Quod vero filii Israel legem et mandata in lapidibus scripta suscipiunt, eorum duritiam et incredulitatem demonstrat; lapides enim erant, ideo dura mandata in lapidibus efformata suscipere meruerunt.

»Surrexeruntque Moyses et Josue, minister ejus, ascendensque montem, senioribus ait: Exspectate [Col. 0305A] hic, donec revertamur ad vos. Habetis Aaron, et Hur vobiscum. Si quid natum fuerit quaestionis, referetis ad eos.« Ascendes enim Moyses in montem, reliquit pro se vicarios, qui lites, quaestiones et discordias vice sua in populo definirent.

»Cumque ascendisset Moyses, operuit nubes montem, et habitavit gloria Domini super Sinai, tegens illum sex diebus. Septimo autem die vocavit eum de medio caliginis.« Moyses enim hoc in loco, apostolos et doctores; mons vero Sinai, montem Sion, id est sanctam Ecclesiam, significat. Ut enim Moyses in monte Sinai, ita apostoli et doctores in monte Sion legem susceperunt. Nubes vero, quae montem operuit, est omnis scientiae et sapientiae plenitudo, quae super Ecclesiam descendit et [Col. 0305B] pluit. »Habitavit autem gloria Domini super Sinai, tegens illum nube sex diebus;« quoniam virtus miraculorum et gratia Spiritus sancti usque ad saeculi consummationem Ecclesiam non relinquit, secundum illud quod Dominus ait: »Ecce ego vobiscum sum omnibus diebus usque ad consummationem saeculi (Matth. XXVIII, 20).« Sex enim dies, ut jam saepe diximus, totam hanc laboriosam vitam significant. »Septimo autem die vocavit Dominus Moysen de medio caliginis;« quia, finitis hujus vitae laboribus, et diebus, de hoc mundo, tenebris et caligine pleno, fideles suos ad se Dominus vocabit.

»Erat autem species gloriae Domini quasi ignis ardens super verticem montis in conspectu filiorum Israel.« Illud enim est gloria Domini: in quocunque [Col. 0305C] glorificatur Dominus. Si enim videns ignem, glorifices Dominum, gloria Domini est ignis. Similiter autem sol, luna, et stellae gloria Domini sunt, quoniam in eis glorificatur 86 Dominus, et ad hunc modum, caetera. »Ingressusque Moyses medium nebulae, ascendit in montem, et fuit ibi quadraginta diebus et quadraginta noctibus.« Non immerito quidem Vetus Testamentum obscurum et profundum est, siquidem in nebula et caligine datum est; illa enim nebula praetendebat hanc obscuritatem quam nos modo sentimus. Et quia nos quoquomodo nebulam et profundiorem hujus libri caliginem intrare incipimus, omnipotentem Dominum deprecemur, qui lucem habitat inaccessibilem, ut [Col. 0305D] ea quae Moysi in caligine dedit, nobis in luce revelare dignetur. Illud quoque non vacat a mysterio quod in quadraginta diebus lex data est; quadragenarius enim numerus ex quatuor et decem constat; quatuor enim decem, et decies quater quadraginta sunt. In decem ergo Vetus, in quatuor vero Novum Testamentum accipias, quoniam illud in decem mandatis, hoc in quatuor Evangeliis continetur; dies ergo quadraginta significant, quoniam ambo Testamenta unum sunt, et alterum in altero datum, et sine altero alterum esse non potest, sicut in quadraginta, quatuor et decem sine se esse non possunt: utrumque enim Testamentum novum fit, si spiritualiter intelligamus.



CAPUT XXV.
[Col. 0306A]

»Locutusque est Dominus ad Moysen, dicens: Loquere filiis Israel, ut tollant mihi primitias ab omni homine qui offeret ultroneus, accipietis eas. Haec sunt autem quae accipere debetis: aurum, et argentum, et aes, hyacinthum, et purpuram, coccumque bis tinctum, et byssum, pilos caprarum, et pelles arietum rubricatas, pelles hyacinthinas, et ligna Setim, et oleum ad luminaria concinnanda, aromata in unguentum, et thymiamata boni odoris, lapides onychinos, et gemmas ad ornandum ephod et rationale.« Praecipit enim Dominus Moysi, ut eorum primitias et oblationes, ad tabernaculi usum, suscipiat qui eas sponte et voluntarie Domino offerant. Nullam enim oblationem diligit [Col. 0306B] Deus, nisi eam, quae cum affectu animi, et desiderio offertur. Haec sunt autem prima munera, quae filii Israel Domino obtulerunt, unde et primitiae non immerito vocantur. »Haec sunt, inquit, quae accipere debetis; aurum, et argentum, et aes.« Aurum pro sapientia ponitur, unde scriptum est: »Desiderabilis thesaurus requiescit in ore sapientis (Prov. XIV, 33).« Et Apostolus: »Habetis, inquit, thesaurum istum in vasis fictilibus (II Cor. IV, 7).« Argentum autem eloquii puritatem designat; unde Psalmista ait: »Eloquia Dei, eloquia casta, argentum igne examinatum (Psal. XI, 7).« Aes vero quia prae caeteris metallis clarius sonat, facundiam et eloquentiam significat. Unde Apostolus: »Si linguis, ait, hominum loquar, et angelorum, charitatem autem non [Col. 0306C] habeam, factus sum velut aes sonans, aut cymbalum tinniens (I Cor. XIII, 1).« Aurum igitur, argentum et aes simul ad tabernaculi aedificium deferuntur, quoniam sapientia sine veritate, et eloquentia, mala et inutilis est; ideoque de sapientibus sine veritate scriptum est: »Sapientes sunt, ut faciant mala; bene autem facere nesciunt (Jer. IV, 21).« De multis quoque et infacundis sapientibus dicitur: »Canes multi, non valentes latrare (Isa. LVI, 10).« Et illud: »Qui abscondit frumentum, maledicitur in populis (Prov. XI, 26).« Itemque; »Sapientia occulta, et thesaurus absconditus, quae utilitas in utrisque? (Eccli. XX, 32.)« Habet igitur Dei tabernaculum aurum, id est sapientiam; habet et argentum, [Col. 0306D] id est eloquii puritatem; habet et aes, id est eloquentiae fecunditatem. Tale ego aedificium, talem decet habere materiam. Sequitur: »Hyacinthum, et purpuram, coccumque bis tinctum, et byssum.« Haec autem et Josephus exponens, quatuor elementa significare dixit, volens per hyacinthum, qui aerei coloris est, aerem significari; per purpuram vero, aquam, quia ex piscium sanguine tingitur, qui de aqua oriuntur et in aqua versantur. Coccum vero, quoniam penitus ardentis, et sanguinei coloris est, ignem significare voluit. Byssum vero terram, quoniam de terra oritur. Per hoc nimirum significare volens, quoniam Dei tabernaculi homines ipsi materia sunt, et sicut ex his quatuor elementis constituitur homo, ita ex hominibus Dei tabernaculum [Col. 0307A] constituitur. Aliter autem per has quatuor res nobilissimas, quatuor virtutes principales intelliguntur, in quibus caeterae omnes virtutes continentur, et sine quibus vanae et inutiles esse probantur; sunt autem haec, prudentia, justitia, fortitudo, temperantia. Hyacinthus igitur, qui coelestem, et divinum colorem habet, prudentiam significat, quae de coelestibus a Deo descendit, secundum illud: »Omnis sapientia a Domino Deo est (Eccli. I, 1).« Purpura vero, qua reges et principes induuntur, justitiam designat. Unde et his qui purpura induti sunt dicitur: »Diligite justitiam, qui judicatis terram (Sap. I, 1).« Per coccum vero, qui sanguinei coloris est, fortitudo signatur, qua SS. martyres, usque ad sanguinem pugnantes, in Christi fide fortissimi exstiterunt. [Col. 0307B] At vero per byssum, qui de terra oritur, temperantia intelligitur, quoniam sicut terra omnium elementorum media est, et in se omnia recipit elementa, ita et temperantia inter omnes virtutes media discurrit, omnesque conciliat, atque conjungit. Haec autem in Dei aedificio posita sese respiciunt, et sibi vicissim decorem et pulchritudinem subministrant; aurum ad argentum inspiciat, et sapiens sine puritate eloquii non loquatur; argentum respiciat aurum, et sine sapientia ipsum quoque, quod purum et verum est, non dicatur. 87 Non enim quod verum est, dicere idoneum, et utile est, et non magis mentiri, quam verum dicere, aliquando nocet. Aurum quoque, et argentum aes intueatur, ut nec sapientia, nec veritas sit otiosa. [Col. 0307C] Otiosa quidem est, si non dicatur, si non proferatur, si aeris, vocisque sono non audiatur. Aes quoque aurum et argentum attendat, et qui facundus et eloquens est, sine sapientia, et veritate, silentium habeat. Similiter autem prudentia, justitia, fortitudo, temperantia, quae per hyacinthum, purpuram, coccum, et byssum intelliguntur, sic consentiant seque vicissim sequantur, quoniam unaquaelibet earum sine caeteris inutilis est. Sapiens enim erat Salomon, sed quia fortitudine carebat, a mulieribus victus est. Ozias rex justus, quia temperantiam non habuit, ab hostibus interfectus est. Fortissimus inter omnes fuit Samson, sed sapientiae pauper, oculos amisit. Sed quid de temperantia dicam? quae nisi aliarum auxilio virtutum muniatur, facile Deum et [Col. 0307D] veritatem negare compellit; ipsa tamen caeterarum est condimentum, atque sine ea omnes aliae vanae et stultae esse videntur. Caetera videamus.

»Pelles caprarum, et pelles arietum rubricatas, pelles hyacinthinas et lignum Setim.« Haec quoque ad tabernaculi constructionem offerri jubentur. Offerunt ergo pilos caprarum, ut peccatoribus ad poenitentiam venientibus non desint cilicia quibus induantur. Offerunt autem et pelles arietum rubricatas, ut et martyres inveniant indumentum; offerunt et pelles hyacinthinas, quibus praelati quique induti sola coelestia contemplentur. Sed quid per ligna Setim, quae fortia et imputribilia esse perhibentur, nisi viros [Col. 0308A] sanctos intelligimus, qui quoniam per fidem vicerunt regna, aeternas adepti sunt repromissiones? Bene autem Setim spinas interpretatur; siquidem viri sancti per multas tribulationes intrant in regna coelorum. Setim autem locus est, de quo in libro Numeri dicitur: »Morabatur autem eo tempore Israel in Setim (Num. XXV, 1).« Caetera autem, quae sequuntur, suo loco exponenda relinquimus. Nunc autem quod instat, dicamus.

»Facientque mihi sanctuarium, et habitabo in medio eorum. Juxta omnem similitudinem tabernaculi, quod ostendam tibi, et omnium vasorum in cultum ejus; sicque facietis illud.« Sanctuarium, totum tabernaculum dicit, quod ad eam similitudinem fieri jubet, quae Moysi in monte monstratur. [Col. 0308B] Non solum enim verbis narrata, sed spirituali quadam visione haec Moysi a Domino fuisse revelata, non incongrue dici potest. Totum autem tabernaculum in duo dividitur, in Sancta videlicet, et Sancta sanctorum. Unde Apostolus: »Tabernaculum, inquit, factum est primum, in quo erat candelabrum, et mensa et propositio panum, quod dicitur Sancta (Hebr. IX, 12).« Post velamentum autem, secundum tabernaculum, quod dicitur Sancta sanctorum, aureum habens thuribulum, et arcam testamenti, circumtectam ex omni parte auro, in qua urna aurea, habens manna, et virgam Aaron quae fronduerat, et tabulas testamenti. Haec autem ideo praemisi, ut de arca locuturi facilius quid significent intelligamus.

»Arcam de lignis Setim compingite, cujus longitudo [Col. 0308C] habeat duos et semis cubitos; latitudo cubitum et dimidium; altitudo similiter cubitum, et semissem, et deaurabis eam auro purissimo intus et foris.« Quid enim per hanc arcam, nisi Ecclesiam catholicam intelligamus? Non autem hanc, quae in hoc mundo adhuc degens, multas injurias patitur; imo, illam, quae coeli velamentum transgressa jam habitat, et moratur in Sancta sanctorum. De qua Apostolus, ait: »Illa autem Jerusalem, quae sursum est, libera est, quae est mater nostra (Gal. IV, 16).« De hac autem arca et Joannes apostolus ait: »Et apertum est templum Domini in coelo, et visa est arca testamenti ejus in templo ejus (Apoc. XI, 19).« Haec autem arca compingitur atque construitur de lignis, [Col. 0308D] Setim, id est de lignis fortibus, et imputribilibus, de lignis spinarum, de quibus Christus coronatur. Christi namque corona, sancti sunt, quoniam pro ipsis et certavit, et vicit, et coronatus est. Omnis autem hujus arcae dimensio aliquid imperfectionis habere videtur, quoniam et in longitudine et in latitudine dimidium posuit; in altitudine vero semissem. Hoc autem ideo fit, quia illa nobilis et coelestis arca nondum perfecta est, neque ad saeculi consummationem perficietur; quotidie enim aliqui aedificantur in ea; quotidie, deferentibus angelis, lapides, id est sanctorum animae, illuc ascendunt, ex quibus ejus muri aedificantur [(229) 1Kb] . Unde Psalmista ait: »Benigne fac, Domine, in bona voluntate [Col. 0309A] tua Sion, ut aedificentur muri Jerusalem (Psal. L, 20).« Unde et sanctorum animabus a Domino dicitur: »Adhuc sustinete modicum tempus, donec impleatur numerus fratrum vestrorum (Apoc. VI, 11).« Non enim perfectam beatitudinem habebunt sancti, donec animabus, corporibus conjunctis, tota simul sanctorum multitudo super coelos elevetur. Et tunc quidem, omnibus perfectis, nihil erit in quo haec arca crescat, nihil erit in quo minui timeat; nihil tunc habebit dimidium, quia »cum venerit quod perfectum est, evacuabitur quod ex parte est (I Cor. XIII, 10).« Deauratur autem auro purissimo intus et foris, quia sapientiae nitorem, quem interius habet, foris quoque praedicando monstrabit. Qui enim sibi datam sapientiam celant, illi intus, et non foris [Col. 0309B] sunt deaurati. Cum enim Apostolus dicit: »Sapientiam 88 loquitur inter perfectos (I Cor. II, 6),« tunc intus et foris se deauratos esse significat.

»Faciesque super coronam auream per circuitum.« Quid est enim quod haec arca per circuitum coronatur, nisi quia sanctorum multitudo, quae per hanc arcam significatur, jam bello peracto et superatis inimicis, pro victoria et triumpho a Deo est coronata? »Nemo enim, ait Apostolus, coronabitur, nisi qui legitime certaverit (II Tim. II, 3).« Itemque: »Bonum certamen certavi, cursum consummavi, fidem servavi; de reliquo reposita est mihi corona justitiae (II Tim. IV, 7).« Coronatur ergo tota arca, coronatur et unusquisque, qui est in arca, quoniam et singuli proprias, et omnes simul unam [Col. 0309C] habent coronam. »Facies et quatuor circulos aureos, quos pones per quatuor angulos arcae: duo circuli sint in latere uno, et duo in altero.« Quatuor enim circuli, quatuor sunt virtutes principales, sine quibus haec arca nec moveri, nec portari potest. Ponuntur autem per quatuor arcae angulos, ut hinc habeat prudentiam, inde justitiam, hinc fortitudinem, inde temperantiam. Quatuor quoque Evangelia, per quatuor circulos intelliguntur, quae quoniam sapientiae fulgore rutilant, non immerito auro comparantur; horum autem praedicatione haec arca construitur, levatur et portatur. »Facies quoque vectes de lignis Setim, et operies eos auro, inducesque per circulos, qui sint in arcae lateribus, ut [Col. 0309D] portentur in eis. Qui semper erunt in circulis, nec unquam extrahentur ab eis.« Quid enim per vectes, nisi doctores? Hi autem sunt de lignis Setim, utpote fortes, aeterni, indeficientes. Qui ideo auro operti dicuntur, quoniam sapientiae luce praefulgent. Inducuntur autem per circulos aureos, ut arca portetur in eis, quoniam Evangeliorum sententiis involuti ad arcam sublevandam debent esse parati. Unde et in circulis semper esse, et nunquam ab eis extrahi recte jubentur, ut quoties arcam elevari necesse fuerit, nulla in eis mora inveniatur. Arcam enim elevare, est sanctorum virtutes, triumphos, gloriam, et honorem, et beatitudinem verbis extollere, et praedicare. Arcam enim Apostolus levabat, cum diceret: »Quae [Col. 0310A] oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 9).« Christus quoque non solum eam levabat, sed etiam super coelos exaltabat, quando dicebat: »Beati pauperes spiritu, quoniam ipsorum est regnum coelorum. Beati mites, quoniam ipsi possidebunt terram (Matth. V, 3),« etc. Non ergo separentur vectes a circulis, non recedant doctores ab Evangeliis, semper praesto sint, semper ad arcam ferendam, et Evangelium praedicandum sint parati, ut valeant reddere rationem de quibuscunque fuerint interrogati; ne forte tunc circulos quaerant, et non inveniant, quando eis respondere, et arcam elevare necesse fuerit.

»Ponesque in arcam testificationem, quam ego [Col. 0310B] dabo tibi.« Hanc autem testificationem legem intellige, quam in duabus tabulis lapideis Dominus scripsit. Haec autem in arca posita est, quoniam sanctorum cordibus tradita est. Et bene lex in arca clauditur; Evangelium autem circa eam per quatuor angulos ponitur, quoniam legis ritus, et caeremoniae absconsae jacent; Evangeliorum vero praecepta per quatuor mundi partes diffunduntur et praedicantur. Erat autem in hac arca, ut Apostolus ait, »urna aurea habens manna (Hebr. IX, 4),« per quod Christum intelligimus, omnis sapientiae et scientiae dulcedine plenum. Erat ibi et virga Aaron, quae fronduerat, id est Virgo Maria, quae arida et sine semine peperit filium.

[Col. 0310C] »Facies et propitiatorium de auro mundissimo: duos cubitos et dimidium habebit altitudo ejus, semissem et cubitum latitudo.« Propitiatorium, oraculum vocat, quo arca tegebatur [(230) 1Kb] . Merite autem arca Dei sanctarum animarum et beatorum spirituum collectio est, et propitiatorium appellatur; quoniam Dei clementiam, et propitiationem super se semper intuentes, non solum quae petunt et orant, verum et quaecunque desiderant, adipiscuntur: nihil enim aliud velle possunt, nisi quod Dominum velle cognoscunt. Et si igitur aliquid desiderant, sic illud desiderant ut a Dei voluntate non recedant. Est et propitiatorium de auro mundissimo, quoniam tam sapienter propitiatur Deus, ut sua propitiatione nunquam fallatur, quoniam nisi poenitenti nulli unquam [Col. 0310D] propitiatur. At vero homines illis multoties propitii sunt, quibus propitii esse non deberent. Et quoniam nec semper, nec omnibus propitiatur Deus, ideo in propitiatorii quoque dimensione imperfectum aliquid, semissem videlicet et dimidium posuit.

»Duos quoque cherubim aureos et productiles facies ex utraque parte oraculi, et cherubim unus sit in latere uno oraculi, et alter in altero, utrumque latus propitiatorii tegant, expandentes alas, et operientes oraculum.« Quid enim per duos cherubim nisi duo Testamenta intelligere debemus? Interpretatur enim cherubim scientiae plenitudo; at vero scientiae plenitudo in his duobus continetur. Qui bene aurei et productiles esse dicuntur, quoniam [Col. 0311A] et sapientia fulgent, et non sine magno labore in cordis incude formari possunt. Est autem cherubim unus in latere uno oraculi, et alter in altero, quoniam nisi per eos, nemo ad oraculum venire potest. Nemo enim Deum propitium inveniet, nisi prius ab his fidei documenta suscipiat; haec enim, prius etiam quam 89 scriberentur, Abraham et caeteri patriarchae docuerunt; omnis enim divina sapientia hinc manavit. Tegunt autem utrumque latus propitiatorii, quatenus ipsum propitiatorium, et quaecunque sub eo sunt, id est arca et vectes, Ecclesia et doctores, sapientia et scientia repleantur: et videntes eorum alas, volare discant, quoniam in pennis eorum sanitas est, omnesque eorum sententiae homines ad coelestia ferunt: his enim alis volunt, his ad corda [Col. 0311B] hominum dilabuntur.

»Respiciantque se mutuo versis vultibus in propitiatorium, quo operienda est arca; in qua pones testimonium, quod dabo tibi. Inde praecipiam, et loquar ad te supra propitiatorium, ac de medio duorum cherubim, qui erunt super arcam testimonii, cuncta quae mandabo per te filiis Israel.« Quod cherubim se mutuo respiciant, amborum testamentorum amicitiam et concordiam significat; idem enim ambo testantur et dicunt. Habent autem vultus versos in propitiatorium, quo tegitur arca, quatenus ab omnibus videantur es cognoscantur, nullusque in arca et sanctorum congregatione sit, qui eorum faciem extraneam et incognitam habeat. [Col. 0311C] Hoc autem illi audiant, qui sacras Scripturas meditari negligunt. In hac autem arca, ut superius dixerat, testimonium ponere jubetur, per quod tabulae testamenti intelliguntur; quatenus S. Ecclesia nunquam legis sibi datae obliviscatur; et quoniam duo sunt Testamenta, Vetus videlicet et Novum; ideo bis in arca Testamentum ponere jussit. Sequitur: »Inde praecipiam, et loquar ad te;« id est, si quando tibi loquar, si qua filiis Israel per te mandavero, ibi me quaeras, ibi me invenies, inde tibi loquar; unde? super propitiatorium et de medio duorum cherubim. Qui ergo vult loqui cum Deo, veniat ad cherubim. currat ad Scripturarum testamenta, ibique Dominum et loquentem, et propitiantem inveniet. Vis enim in cherubim Dominum loquentem [Col. 0311D] audire? »Ego, inquit, sum Dominus Deus tuus, qui eduxi te de terra Aegypti: non habebis Deos alienos absque me (Levit. XI, 45).« Et in Novo: »Ego sum ostium; per me si quis introierit, salvabitur (Joan. X, 9).« Sic igitur loquitur Deus de medio cherubim.

»Facies et mensam de lignis Setim, habentem duos cubitos longitudinis, et in latitudine cubitum, et in altitudine cubitum ac semissem, et inaurabis eam auro mundissimo.« Post arcae fabricationem, mensam Moyses facere jubetur, quae quidem idipsum significat, quod modo cherubim significare diximus. Mensa enim hoc in loco divina sapientia intelligitur, de qua mensa scriptum est: »Parasti in conspectu meo mensam (Psal. XXII, 5).« Itemque: [Col. 0312A] »Fiat mensa eorum coram ipsis in laqueum (Psal. LXVIII, 22).« Divina namque Scriptura et cherubim dicitur, quoniam omnis scientiae est plenitudo, et quibusdam velocibus alis subito volans omnia replet; et mensa vocatur, quia multis diversisque deliciis animam pascit. Fit autem haec mensa de lignis Setim, quae fortia quidem et imputribilia sunt, per quod divinam Scripturam aeternam et indeficientem demonstrat. Est autem mensa ista et in longitudine, et in latitudine perfecta, et sine diminutione, quoniam neque in longitudine, neque in latitudine semissem habet; in altitudine vero semissem habet, unde et imperfecta in altitudine esse videtur; ad semissem namque ut cubitus perficiatur, semper addere aliquid necesse est; cubitus autem [Col. 0312B] nihil indiget. Et bene quidem in longitudine et latitudine diminutionis nihil habet haec mensa; quoniam usque ad saeculi consummationem, quae est ejus longitudo, cunctis ad eam venientibus, spiritualem cibum sufficienter ministrabit. In latitudine quoque, qua per universos mundi terminos dilatatur, nihil habens diminutionis, abundanter reficit omnes; at vero cum in altum se extendit, ut de superioribus loquatur, quoniam de Deo, et de unitate, et Trinitate, qualiter etiam Spiritus sanctus a Patre et Filio procedat, nos ad plenum instruere et satiare non valet, magnam in altitudine diminutionem haec mensa habere videtur. Beatus enim Paulus in altitudinem captus, quaedam se audisse dicit, quae super hanc [Col. 0312C] mensam ponere non audet. »Audivi, inquit, enim arcana verba, quae non licet homini loqui (II Cor XII, 4).« Quae enim loqui non licet, nec scribere licet; quae vero scribere non licet, super hanc mensam non ponuntur. Est enim haec mensa divina Scriptura. Patet igitur, quantum diminutionis haec mensa in altitudine habeat; est autem auro mundissimo inaurata, quoniam sincerissimo sapientiae et scientiae nitore tota refulget. Sequitur:

»Faciesque illi labium aureum per circuitum, et ipsi labio coronam interrasilem, altam quatuor digitis, et super illam alteram coronam aureolam.« Quid est enim, quod huic mensae labium fieri jubetur? nunquid ipsa locutura est, et dictura: »Domine, labia mea aperies, et os meum annuntiabit [Col. 0312D] laudem tuam?« (Psal. L, 17.) Ipsa certe hoc dicit, quoniam quicunque hoc dicit, per eam dicit; imo ipsa non per se, sed per alios hoc dicit: illi ergo sunt hujus labia, per quos haec dicit. Vos quidem, vos, apostoli, hujus mensae labia estis; vos labia aurea in circuitu ejus omnes ejus delicias devoratis. Tu labium aureum, beate Paule, quid dicis? Vis audire quid? »Sapientiam loquimur inter perfectos (I Cor. II, 6).« Vere utique hoc labium aureum est. Et illud quidem labium aureum est, a quo dicitur: »In principio erat Verbum (Joan. I, 1).« Quid est hoc, quod dicere volui? Omnes enim apostoli labia aurea sunt. Indulge mihi, Deus, indulge, qui pollutis labiis, de labiis aureis loqui praesumo. Et ipsi quoque labio fecit coronam interrasilem, [Col. 0313A] altam 90 quatuor digitis. Non ergo mensa, sed labium coronatur. Quis enim regum, sicut apostoli, dignus unquam fuit corona? Quis tot hostes vicit? Quis tot regna superavit? Quis toties de suis adversariis triumphavit? De hac enim corona certus Apostolus dicebat: »De reliquo reposita est mihi corona justitiae (II Tim. IV, 8).« Habet igitur labium coronam interrasilem, sculptam et variatam, multoque artificio compositam, quoniam per multos labores victoriae palmas et coronas apostoli susceperunt. Haec autem corona quatuor digitis alta esse dicitur, quia quatuor mundi partibus superatis, hanc sui sanguinis pretio apostoli mercati sunt. Ergo juxta regnorum mensuram crevit et quantitas coronae. Nam et mundi principes quot regna vincebant, [Col. 0313B] tot sibi diademata antiquitus imponere solebant. Fecit autem et alteram coronam aureolam super illam. Primam ergo coronam habent, quia mundum vicerunt; secundam vero, quia vitia superaverunt. Sic ergo apostoli Ecclesiaeque doctores duas merentur habere coronas; unum pro eis, quos ad fidem convertunt, de qua Apostolus ait: »Itaque, fratres mei charissimi et desideratissimi, gaudium meum et corona mea, sic state in Domino, charissimi. (Phil. IV, 1).« Alteram vero pro vitiis et malignis spiritibus superatis, qua quidem Christi confessores coronantur.

»Quatuor quoque circulos aureos praeparabis, et pones eos in quatuor angulis ejusdem mensae per [Col. 0313C] singulos pedes. Subter corona erunt circuli aurei, ut mittantur vectes per eos, et possit mensa portari.« Quid vero quatuor circuli aurei, et quid vectes significent in arcae constructione, superius dictum est. Quatuor enim circuli, quatuor sunt virtutes principales; vectes vero, episcopi et doctores. Sunt autem isti circuli in quatuor angulis, ut omnibus ad mensam venientibus primi occurrant. Hujus etenim mensae cibis ille indignus est, qui per hos circulos intrare non vult. Haec est enim illa angusta porta, de qua dicitur: »Intrate per angustam portam, quae ducit ad vitam (Luc. XIII, 24).« Qui ergo his circulis non tenetur; scilicet qui prudentiam, justitiam, fortitudinem et temperantiam non custodit, hujus se mensae facit indignum. Per [Col. 0313D] hos ergo circulos transeant vectes, his virtutibus catenati et connexi teneantur episcopi et doctores; nunquam ab eis recedant, nunquam prudentiae, nunquam fortitudinis, nunquam temperantiae obliviscantur. His enim vectibus portatur mensa, quoniam ab episcopis spiritualis alimoniae cibaria deferentibus nutritur populus. Quod autem circuli subter coronam ponantur, hoc est intelligere, quod omnes quicunque circulis adhaerent, digni sunt, qui coronari debeant. Sequitur: »Ipsos quoque vectes facies de lignis Setim, et circumdabis auro, ad subvehendam mensam.« Beati episcopi si hoc intelligant, si se ligna Setim, ligna fortia et imputribilia, esse cognoscant, si auro circumdati, et [Col. 0314A] virtutum nitore, et sapientiae, et scientiae luce praefulgeant.

»Parabis et acetabula, ac phialas, thuribula, et cyathos, in quibus offerenda sunt libamina, ex auro purissimo.« Quid nos peccatores faciemus ad libamina offerenda vocati, cum de auro purissimo Deus omnia haec fieri praecipiat? Per hoc enim minores gradus Ecclesiae intelligimus. Omnia enim haec vasa ministerii sunt, in quibus sacrificium offerebatur. Vult igitur Deus noster, qui ait: »Sancti estote, quoniam ego sanctus sum (Levit. XI, 44),« ut non solum episcopi, verum et diacones, et subdiacones, et caeteri Ecclesiae et altaris ministri, et doctrina et vita refulgeant.

»Et pones super mensam panes propositionis, in [Col. 0314B] conspectu meo semper.« Ego panes istos puto omnia sanctarum Scripturarum volumina. Quinque enim panes Moyses in hac mensa posuit, et quidem ineffabilis saporis et pulchritudinis. Christus autem quamvis omnes posuerit »ipse est panis vivus, qui de coelo descendit (Joan. VI, 59),« tamen quatuor principales obtulit, quibus nullae deliciae comparari possunt. Posuit autem et Isaias, et Jeremias, omnesque prophetae. Posuit et beatus Paulus panes suos, quos quales sint non est necesse laudare. Sed quis omnes enumerare valeat, qui ad hanc mensam panes detulerunt? Et adhuc quidem super hanc mensam panes ponuntur. Idem enim ait: »Et pones super mensam panes propositionis in conspectu meo semper.« Non enim sine causa additum est, »semper«; quod [Col. 0314C] enim semper fit, omni tempore fit. Ego autem quia super hanc mensam panes ponere dignus non sum, precor te, Domine Jesu, ut saltem de his, qui positi sunt, ventrem mihi adimplere concedas. Haec autem de mensa dicta sufficiant; nunc de candelabro videamus.

»Facies et candelabrum ductile de auro mundissimo, hastile ejus, et calamos, scyphos. et sphaerulas, ac lilia ex ipso procedentia. Sex calami egredientur de lateribus, tres ex uno latere, et tres ex altero. Tres scyphi quasi in modum nucis per calamos singulos, sphaerulaeque similiter et lilium, et tres similiter scyphi instar nucis in calamo altero, sphaerulaeque et lilium. Hoc erit [Col. 0314D] opus sex calamorum, qui producendi sunt de hastili. In ipso autem candelabro erunt quatuor scyphi in nucis modum, sphaerulaeque per singulos, et lilia. Sphaerulae sub duobus calamis per tria loca, qui simul sex fiunt, procedentes de hastili uno. Et sphaerulae igitur, et calami ex ipso erunt, universa ductilia de auro purissimo. Facies et lucernas septem, et pones eas super candelabrum, ut luceant ex adverso.« Totum candelabrum posuimus, ut prius ad litteram ejus forma dignoscatur, et qualiter factum fuerit intelligatur. 91 Hastile enim ejus usque ad summum continuum erat, in quo per quatuor loca, quatuor scyphi in modum nucis erant, quos fortasse nos modo dicere [Col. 0315A] possumus. Super quos sphaerulae, id est rotulae quaedam erant, atque super ipsas rotulas erant lilia per quatuor loca. Erantque tres calami ex uno latere hastilis et tres ex altero, qui simul sex fiunt. Sub calamis autem erant spherulae, per tria loca tres scyphos in modum nucis habebant, et super scyphos spherulas, et super sphaerulas lilia. Septem autem lucernae desuper erant, una in hastili, et sex in calamis. Non enim putandum est, quod ad inanem usum pascendum, sed ad magnum sacramentum insinuandum tam artificiosum, et mirabile candelabrum Dominus per Moysen fieri jussit. Hoc enim candelabrum Christus est, qui ait: »Nemo accendit lucernam, et ponit eam sub modio, sed super candelabrum, ut luceat omnibus, qui in domo sunt [Col. 0315B] (Luc. XI, 33).« Quod quidem merito fit de auro purissimo, quia Christus Dominus noster, Dei virtus et Dei sapientia, totus mundus, et purus sine ulla vitiorum contagione, peccatum non fecit, nec dolus inventus est in ore ejus. Hastile autem hujus candelabri, corpus Dominicum intelligimus; calami vero de hoc hastili procedentes, et septem lucernae super eos ardentes, septem sunt gratiae Spiritus sancti, quibus Salvator noster repletus est. Unde per prophetam dicitur: »Egredietur virga de radice Jesse, et flos de radice ejus ascendet, et requiescet super eum Spiritus Domini, spiritus sapientiae, et intellectus, spiritus consilii, et fortitudinis, spiritus scientiae, et pietatis, et replebit eum spiritus timoris [Col. 0315C] Domini (Isa. XI, 1).« Hae sunt ergo septem lucernae, quae super candelabrum positae lucent; ex adverso quidem, quia sicut in sequentibus dicetur, contra mensam ex alia parte candelabrum positum erat; tota enim mensa his lucernis illuminatur, omnisque locus tenebrosus est, quem istae lucernae non illustrant. Quatuor vero scyphi erant in hastili, per quos quatuor Evangelia intelligimus, quorum tota integra et perfecta scientia continetur in pectore Salvatoris; siquidem et inde emanaverunt. Bene autem Evangelia scyphis comparantur, quoniam ipsis propinantibus et fidei vinum ubique fundentibus, totus mundus ex eis repletus et inebriatus est. Posuit autem et quatuor sphaerulas super scyphos, quoniam unumquodque Evangelium, totum portat [Col. 0315D] et sustinet mundum: spaerulae enim totius mundi rotunditatem et ambitum significant. Et quamvis unus tantummodo sit mundus; tamen, quia quatuor sunt Evangelia, quibus tenetur et regitur, unicuique Evangelio totus in integrum mundus ascribitur. Et quidem non immerito, quia unumquodque Evangelium per se universo mundo sufficeret ad fidem, doctrinam, et salutem. Quamvis per quatuor sphaerulas, quatuor mundi partes, Oriens videlicet et Occidens, Septentrio et Meridies non incongrue intelligi possint, ut unicuique Evangelio una pars mundi ascribatur; et ita fiet ut singuli scyphi suas proprias sphaeras habeant. Restat autem ut de liliis dicamus: sicut enim singuli scyphi singulas sphaeras, ita et singulae sphaerae singula lilia super se habent. [Col. 0316A] Sed quid per lilia nisi virtutum flores, et bonorum operum odores, et candidatum sanctorum exercitum intelligimus? Haec autem lilia tunc primum super sphaeras apparuerunt, quando scyphi Evangelicae praedicationis mundum irrorare et infundere coeperunt. Et ego quidem superiorem sphaeram episcoporum chorum esse puto, quae sphaera, quoniam lucernis propior erat, majoribus sacramentis episcopos illustrari, et plus luminis et intelligentiae eos suscipere significabat. Secunda vero sphaera, chorus sacerdotum et aliorum graduum intelligatur, qui quidem et sub episcopis est, et non tantum ad luminis claritatem accedit. Tertia vero laicorum omnium, qui non solum episcopis, verum etiam cunctis ordinibus ecclesiasticis superpositis [Col. 0316B] adhaerebant, omnes Ecclesiae ordines aliquid gratiarum sancti Spiritus participare demonstrat.

Descriptis ergo omnibus, quae ad candelabri hastile pertinebant, nunc de ejus calamis videamus. Habebat enim unusquisque calamus tres scyphos, totidemque sphaerulas et lilia. Tres enim scyphi tres species sapientiae sunt: physica, id est natura lis, ethica, id est moralis, logica, id est rationalis. Ex his enim tribus sapientiae partibus, quasi ex tribus scyphis, imo quasi ex tribus fluminibus omnis sapientia decurrit; his totus mundus potatur et inebriatur. Hos ergo tres scyphos unusquisque calamus, id est unaquaeque gratia Spiritus sancti habet, quoniam quaecunque Spiritus sancti gratia tetigerit, omnis scientiae plenitudine replere valet; portat [Col. 0316C] enim hos scyphos, quibus omnes satiat sitientes. Unde ipsa Veritas ait: »Qui credit in me, sicut dicit Scriptura, flumina de ventre ejus fluent aquae vivae (Joan. VII, 38).« Quod avangelista continuo exponens ait: »Hoc autem dixit de Spiritu, quem accepturi erant credentes in eum (ibid., 39).« Tres ergo scyphi calamis adhaerent, quoniam sapientia a Domino Deo est, et sine gratia Spiritus sancti haberi non potest. Ipse etiam iniquis dat sapientiam, qui »solem suum oriri facit super bonos, et malos (Matth. V, 45).« De sphaerulis autem et liliis idipsum, quod supra, intelligatur. Ut ergo breviter intelligatur, candelabrum est corpus Christi, quatuor scyphi quatuor Evangelia. Sphaerula vero vel mundus, [Col. 0316D] vel ejus potestas, quae circumvenit totum mundum; lilium autem ejus divinitas, vel virtutum odores. Septem vero lucernae, septem gratiae Spiritus sancti. Sequitur:

»Emunctoria quoque, et ubi quae emuncta sunt exstinguantur, fiant de auro mundissimo.« Nisi enim hae lucernae in quibusdam pigre 92 et tarde arderent, emunctoriis utique non indigerent. Ad hoc enim emunctoria lucernis adhibentur ut melius luceant. Est enim aliquis in Ecclesia, cui spiritus sapientiae datus est, qui si forte in praedicatione et doctrina piger est, ejus lucerna emunctorio indiget ut clarius luceat. Emunctorium autem charitas est: qui enim hanc habent, otiosi esse non possunt, secundum illud: »Charitas Dei urget nos (II Cor. [Col. 0317A] V, 14).« Haec autem emundat et emungit lucernas pigre et tarde ardentes, et ipsa pigritiam et tarditatem, quam ab eis tollit, in vasis ad hoc praeparatis exstinguit et interimit, quatenus vel sic omnis lucernae obscuritas penitus diluatur. Ego quidem haec vasa (si tamen vasa dici debent; non enim eis nomen impositum est,) curam et sollicitudinem esse puto, quam qui habet, pigritiam et tarditatem in se penitus exstinxit, qui quoniam semper sollicitus est, nunquam ejus lucerna obscuratur. Talis enim erat Apostolus, qui ait: »Praeter ea, quae extrinsecus sunt, instantia mea quotidiana, sollicitudo omnium Ecclesiarum (II Cor. XI, 28).« Iste enim sic clare ardebat, ut emunctorio non indigeret.

»Omne pondus candelabri, cum universis vasis [Col. 0317B] suis, habebit talentum auri mundissimi.« Septies autem decem vel decies septem, septuaginta sunt. Septem autem gratias Spiritus sancti non solum in lucernis, verum etiam in ipso pondere possidet hoc candelabrum. Unde et corpus Domini quod, operante Spiritu sancto, credimus fabricatum, ipsumque Salvatorem nostrum et Spiritum sanctum ejusdem confitemur esse ponderis et aequalitatis. Sequitur: »Suscipe, et fac secundum exemplar, quod tibi in monte monstratum est:« attentum eum reddit, et ut diligenter inspiciat, admonet, quoniam magna sunt quae hic apparent, multo majora quae latent. His autem ita compositis, ad tabernaculum fabricandum cum ferramentis Spiritus sancti accedamus.



CAPUT XXVI.
[Col. 0317C]

»Tabernaculum vero ita fiet: Decem cortinas de bysso retortas, et hyacintho, et purpura, coccoque bis tincto variatas opere plumario facies.« Quid ista significent jam superius diximus. Per haec enim quatuor elementa, et quatuor virtutes principales significantur. Byssus enim, quia de terra oritur, terram designat; hyacinthus vero, quia coloris aerei est, pro aere ponitur: purpura autem, quia piscium sanguine tingitur, aquam demonstrat, quoniam et pisces de aqua nascuntur. Coccus vero, quia igniti et rubei coloris est, pro igne accipitur. Quoniam igitur ex his quatuor elementis homines constant, tota harum cortinarum [Col. 0317D] materies homines sunt. Si enim Ecclesiae parietes ex hominibus constituuntur, quare et cortinae tabernaculi ex hominibus non texuntur? Idem enim est Ecclesia et tabernaculum. Sint ergo fila in cortinis, quae in Ecclesiae parietibus lapides vocantur. Tot autem sunt hae cortinae, ex quibus hoc tabernaculum, id est sancta Ecclesia, construitur, quot sunt gentium nationes: quae quidem ideo decem esse dicuntur, quoniam denarius numerus omnes in se continet numeros; idem ergo est decem, quod omnes. Has autem cortinas apostoli texuerunt. Unde doctor gentium beatus Paulus de arte scenofactoria vivebat. Tot enim cortinas texuerunt apostoli, quot gentes vel civitates ad Dominum convertuntur. Ponebant igitur apostoli byssum retortam in cortinis, [Col. 0318A] quando terram, id est terrenos et peccatores, a mundi voluptatibus ad Christi amorem et fidem retorquebant. Ponebant et hyacinthum, quando sola coelestia contemplari et diligere hominibus suadebant. Ponebant et purpuram, quando ad baptismi gratiam eos vocabant. Ponebant ad coccum, quando ut igne spiritus flagrarent, et Deum et proximum diligerent, eos admonebant. Ideo enim coccus bis tingitur, quia charitas et ignis amoris et ad Deum et ad proximum accensus extenditur. Si enim solum Deum diligas, semel tinctus es; si solum proximum, semel tinctus es; si vero Deum et proximum diligas, et coccus es, et bis tinctus es; coccus quidem, quia igne amoris ardes; bis tinctus vero, quia duplici amore rubescis. Fiunt autem hae cortinae opere [Col. 0318B] plumario, quatenus et ipsae volare valeant, et omnes eas intuentes volare doceant. Hic enim hae cortinae fiunt, sed hic diutius manere non debent. Sument enim pennas, ut aquilae, volabunt et non deficient.

»Longitudo unius cortinae habebit viginti octo cubitos; latitudo quatuor cubitorum erit. Unius mensurae fient universa tentoria.« Cur enim viginti octo cubitorum est cortinarum longitudo, nisi quia in viginti octo utrumque testamentum duplicatur? Bis namque decem, et bis quatuor viginti octo fiunt. Duplicatur autem utrumque testamentum, quando prius secundum litteram, deinde vero spiritualiter intelligitur. Merito igitur cortinarum longitudo [Col. 0318C] est viginti et octo cubitorum, quatenus unaquaeque pars Ecclesiae tantum extendatur, donec et secundum litteram, et spiritualiter utrumque testamentum intelligere valeat. Qui utrumque testamentum non suscipit, cortina esse non potest; omnes enim cortinae unius mensurae sunt. Omnis igitur gens, omnis secta, omnis anima, quae utrumque testamentum non recipit, ad utrumque amplexandum se non extendit, et utrumque dupliciter intelligendum esse non credit, in Ecclesiae cortinis nequaquam 93 intexetur. Latitudo autem cortinarum est quatuor cubitorum, quoniam et lex et prophetae in quatuor Evangeliis coarctantur. Verbum enim abbreviatum fecit Deus super terram. Quia igitur omnia intelligere non valet, saltem quatuor [Col. 0318D] cubitis se extendant, et Evangelii brevitatem intelligat.

»Quinque cortinae sibi jungentur mutuo, et alia quinque simili nexu cohaerebunt.« Quod in duas partes cortinae dividuntur, duos Ecclesiae parietes significat; unum ex circumcisione, alterum ex praeputio venientem. Unde et lapis angularis Christus vocatur, duos in se conjungens parietes, Judaeos scilicet et gentiles. Conjurguntur autem cortinae ad invicem, per quod sanctorum pacem, concordiam et charitatem intelligimus.

»Ansulas quoque hyacinthinas in lateribus a summitatibus facies cortinarum, ut possint invicem complicari. Quinquagenas ansulas cortina habebit in utraque parte ita insertas, ut ansa [Col. 0319A] contra ansam veniat, et altera alteri possit aptari.« Dixit enim, ut quinque cortinae sibi mutuo jungerentur, quomodo autem jungi debeant, insinuat. Habebat enim unaquaeque cortina per longum quinquaginta ansulas ex utraque parte, quibus alteri cortinae juxta positae conjungeretur. Erant autem hae ansulae hyacinthinae, id est coelestis et aeri coloris, per quas, virtutes intelligimus, quae utique non terrenam, sed coelestem habent originem; nullam enim virtutem, nisi inde venientem habemus. His ansulis junguntur cortinae, his sibi invicem copulantur. Si ergo, o homo, quicunque es, cortina esse cupis, suscipe has ansulas ut alteri cortinae tibi simili copuleris. Si quis hujus tabernaculi non desideret esse cortina, aut si cortina esse non valet, sit [Col. 0319B] saltem unaquaelibet ejus particula. Quidquid autem est, quia in cortina est, ansultam habeat, et si non omnes, vel unam, vel duas. Optima ansula fides est, sine qua nullae cortinae junguntur. Hanc enim, quia Judaeus non habet, mihi non conjungitur; non est enim Judaeo ansula, cui mea ansula copuletur. Similiter autem et haereticus, quia hac ansula caret, Christiano non jungitur. »Quae enim, ut Apostolus ait, pars fidei cum infideli, quae societas luci ad tenebras, quae conventio Christi ad Belial?« (II Cor. VI, 15.) Nam et charitas ansula est, et talis ansula, ut ex ea cortinae copulatae ex integro separari nequeant. Sunt autem et aliae multae ansulae, et justitia, prudentia, fortitudo, temperantia, pax, patientia, humilitas, benignitas, mansuetudo, largitas, [Col. 0319C] continentia, castitas, concordia. Sed quis eas omnes enumerare valeat? Hae autem ansulae contra se veniunt, se osculantur, se complexantur, se tenent, quando justus justum, prudens prudentem, fortis fortem, modestus modestum, patiens patientem, misericors misericordem diligit, et charitatis ulnis amplectitur. Has enim ansulas si mundi amatores habuissent, se utique non odissent, non persequerentur, non occiderent, non flagellarent; neque tantis injuriis alter alterum provocaret; unde eos, aut in Ecclesiae cortinis non esse, aut sine ansulis esse manifestum est. Cum enim in una sanctorum congregatione plures homines ita sibi consentientes, et charitatis vinculo colligatos videas, ut non plures, [Col. 0319D] sed unus homo esse putetur, nonne consideras quomodo hae ansulae sibi occurrant, seque vicissim teneant? Inde in Actibus apostolorum dicitur: Quia »multitudinis credentium erat cor unum, et anima una (Act. II, 32).«

»Facies et quinquaginta circulos aureos, quibus cortinarum vela jungenda sunt, ut unum tabernaculum fiat.« Quomodo enim quinque cortinae in una parte, et quinque aliae in altera jungerentur dictum est. Restat ergo dicere quomodo hae duae partes sibi invicem jungantur ut unum ex eis tabernaculum fiat, sitque unum ovile et unus pastor. Itaque, inquit, »circulos aureos facies, quibus cortinarum vela,« id est ambae partes, mutuo conjungantur. Superius enim ansas hyacinthinas, hic autem [Col. 0320A] circulos aureos fieri praecipit, quoniam et Judaei vicissim inter se, et Christiani vicissim inter se virtutum vinculis teneri possunt. Circuli enim aurei utriusque Testamenti libri intelliguntur, qui quare aurei dicuntur, saepe dictum est; his autem Judaei et Christiani junguntur, quoniam unam fidem praedicant, unum Deum confitentur, et ab uno dati sunt omnes: non enim crederem Judaeis, nisi Evangelii lex conveniret; non nobis crederent Judaei, nisi legi Evangelia concordarent. Quia ergo et Novi et Veteris Testamenti omnes inter se libri concordant, ideo haec duo vela, id est circumcisio et praeputium, sibi junguntur. Dum enim libri utriusque Testamenti, quasi quidam circuli concordia quadam et convenientia sibi occurrunt, Judaeos et Christianos [Col. 0320B] in una fide ligant et sociant: nam ipse quoque numerus circulorum, numero convenit librorum. Sunt enim quadraginta duo libri Veteris Testamenti, Novi vero sex, quibus si Epistolae Pauli et Epistolae canonicae, quae in duobus voluminibus continentur, jungantur, omnes libri quinquaginta fient. Liber enim Ruth, sicut Hyeronymus dicit, in libro Judicum computatur; et Esdras et Nehemias in uno volumine coarctantur. Merito igitur quinquaginta sunt circuli, siquidem et libri sunt quinquaginta. Et haec quidem de cortinis dicta sufficiant. Nunc de sagis videamus.

»Facies et saga cilicina undecim ad operiendum tectum tabernaculi. Longitudo sagi unius habebit triginta cubitos, latitudo quatuor. Aequa erit [Col. 0320C] mensura sagorum omnium.« Sicut enim per cortinas viros doctos et religiosos, ita per saga cilicina 94 saeculares et peccatores intelligimus; in illis enim hyacinthus, purpura, coccus et byssus refulgent: in his autem asperi, hirsuti et pungentes pili caprarum horrent, quoniam illi virtutibus decorantur, isti vero vitiis et peccatis deturpantur. Et plura quidem sunt saga quam cortinae, insuper etiam et longiora, quoniam peccatores et plures sunt, quam justi, et magis divitiis, et honoribus sublimati. Unde ipsa Veritas ait: Quoniam »multi sunt vocati, pauci vero electi (Matth. XXII, 14).« Haec autem tectum operiunt, haec a grandinis et pluviarum injuriis tabernaculum defendunt, quoniam si monachi [Col. 0320D] et sacerdotes omnes essemus, facile a Saracenis et latronibus Ecclesia conculcaretur. Unde pro regibus et caeteris qui in sublimitate positi sunt, orare Apostolus jubet, et membra contemptibilia magis necessaria esse dicit. Quod vero cortinae et saga in latitudine aequalia sunt, id est quatuor cubitorum, omnes justos et injustos eamdem Evangeliorum fidem tenere demonstrat. Sequitur:

»E quibus quinque junges seorsum, et sex sibi mutuo copulabis; ita ut sextum sagum in fronte tecti duplices. Facies et quinquaginta ansas in ora sagi alterius, ut cum altero copuletur.« Sicut enim cortinae, ita et saga copulantur: earum igitur expositio hic quoque sufficiat. Sextum autem sagum, quod cortinis superabundat, medium duplicatur in [Col. 0321A] fronte tecti, et medium operit posteriora tabernaculi, non quod unum sagum ita dividatur, alioquin totum tabernaculum uno sago tegeretur; sed quia unum sagum ideo additum est, ut cortinae omnes sagis operiantur. Ansae autem et in sagis, et in cortinis idem significant. Duae vero sagorum partes, duo Ecclesiae parietes sunt, de quibus jam diximus. Conjunguntur autem hae duae partes quinquaginta fibulis aeneis, sicut et duae partes cortinarum quinquaginta circulis aureis; idem enim sunt circuli aurei, quod fibulae aeneae: significat enim, ut diximus, quinquaginta libros utriusque Testamenti. Sed in cortinis conjungendis aurei sunt, quia doctores ibi et religiosos viros conjungunt; hic autem aenei, quia indoctos et peccatores uniunt, qui non tantum [Col. 0321B] ad aurum et sapientiam, quae in eis fulget, quantum ad aes, et sonantem litteram, et simplicem historiam attendunt; de quibus subditur: »Quinquaginta fibulas aeneas facies, quibus jungantur ansae, ut unum ex omnibus operimentum fiat;« sitque in his unum ovile, et unus pastor.

»Quod autem superfuerit in sagis, quae parantur tecto, id est unum sagum, quod amplius est, ex medietate ejus operies posteriora tabernaculi; et cubitus ex una parte pendebit, et alter ex altera, qui plus est in sagorum longitudine utrumque latus tabernaculi protegens.« Quod saga et in fronte tabernaculi, et in posterioribus, et in utraque parte a cortinis sic abundant, significatio est, quod et in principio Ecclesiae, et in ejus ultima consummatione, [Col. 0321C] et modo quandiu in hoc mundo versantur, semper mali plures sunt quam boni; tamen quia sagum in fronte tabernaculi duplicatur, posteriora tegit, majori in principio, et fine sanctam Ecclesiam protectione indigere significat, quoniam et in principio majorem tribulationem passa est, et majorem in fine passura est. De prima namque ejus persecutione Dominus ait: »Venit hora, ut omnis, qui interficit vos, arbitretur se obsequium praestare Deo (Joan. XVI, 2).« De ultima autem sic: »Erit tunc tribulatio talis, qualis non fuit ab initio saeculi usque nunc, neque fiet (Matth. XXIII, 21).« Haec autem de sagis dicta sint.

»Facies et operimentum aliud tecto de pellibus arietum rubricatis, et super hoc aliud operimentum [Col. 0321D] de hyacinthinis pellibus.« Tria enim operimenta habuit tabernaculum, id est sancta Ecclesia: primum cilicinum, secundum pelles rubras, tertium pelles hyacinthinas. Quoniam enim peccatoribus ad poenitentiam conversis cilicium convenit, ideo cilicinum poenitentes significat. Quia vero proprio sanguine martyres rubricantur, ideo pelles rubricatae martyres indicant. At vero hyacinthus, quia aereum colorem habet, ideo quidem pro coelo ponitur. Quoniam igitur peccatoribus ad fidem conversis statim in ipso fidei initio poenitentia injungebatur, non immerito primum eorum operimentum cilicium erat; sed cum quidam eorum statim suscepta poenitentia, prius etiam quam baptizari potuissent, ad [Col. 0322A] supplicium tracti decollabantur, quid aliud isti quam pelles rubricatas post cilicium induebant? At vero quia mox in rubricatis pellibus corpus involutum relinquens, coeli secreta anima penetrabat, tertium quidem operimentum peiles hyacinthinas suscipiebat. Sit igitur primum indumentum poenitentia et cilicium, secundum martyrium, tertium coelum. His autem breviter expositis, de tabulis videamus.

»Facies et tabulas stantes ante tabernaculum de lignis Setim, quae singulae denos cubitos in longitudine habeant, et in latitudine singulos ac semissem.« Per tabulas, sicut in sequentibus apertissime ostendetur, omnes Novi et Veteris Testamenti libri significantur; quot enim sunt tabulae [Col. 0322B] tot sunt et libri. Stant autem-ante tabernaculum, ut semper ab his, qui in tabernaculo sunt, videantur; quoniam sacrae legis volumina semper ante oculos habere debemus. Fiunt autem hae tabulae de lignis Setim, quod spina interpretatur, quoniam sanctorum librorum sententiae semper pungunt et redarguunt peccatores. Habent autem denos cubitos in longitudine; quia decem praecepta legis nos docent et observare admonent. Neque enim plus longitudinis habere potuerunt, quoniam in illius decem praeceptis totius legis plenitudo continetur; quae qui observaverint 95 nihil eis deerit ad perfectionem. Habent autem cubitum et dimidium in latitudine, quoniam unusquisque liber imperfectus est, quantum ad se, et ut ejus dimidius cubitus compleri valeat, alterius indiget [Col. 0322C] supplemento; unde et se vicissim in testimonium vocant. Nam ipsa quoque Evangelia multis in locis lege et prophetis confirmantur. O quoties beatus Paulus in hujus tabulae, quam nunc deoramus, expositione necessarius est! Tabulis ergo tabulae jungantur, omnesque medii et imperfecti cubiti aliorum conjunctione compleantur; unde et subditur: »In lateribus tabulae, duae incastraturae fiant, quibus tabula alteri tabulae connectetur.« Quasi enim per incastraturam inter se tabulae connectuntur, quoniam sacra volumina tam concorditer quibusdam in locis sibi conveniunt, ut idem penitus dicere videantur.

»Quarum viginti erunt in latere meridiano, qui [Col. 0322D] vergit ad austrum, quibus quadraginta bases argenteas fundes, ut binae bases singulis tabulis per duos angulos subjiciantur.« Quadraginta namque et duo sunt omnes libri Veteris Testamenti; siquidem Ruth in Judicum, et Nehemias in Esdrae libris computantur. Novi vero Testamenti sunt libri sex: quatuor videlicet Evangelia, Actus apostolorum et Apocalypsis; caeteri vero non libri, sed Epistolae vocantur. Omnes ergo libri utriusque Testamenti sunt quadraginta et octo; totidem autem sunt et tabulae, quibus clauditur tabernaculum. Vide igitur quam convenienter libri per tabulas intelliguntur. Viginti ergo tabulae ponuntur in latere meridiano; quatenus denario numero duplicato, totam legem dupliciter intelligendam esse sciamus, ut prius secundum [Col. 0323A] litteram, deinde vero spiritualiter totam legem exponamus. Si enim hoc solum Judaei intellexissent, hodie non Judaei, sed Christiani essent. Nos ergo et secundum litteram, et spiritualiter et legem et prophetas intelligamus, et has duas bases unicuique tabulae subjiciamus, quibus teneatur et sustineatur. Hoc est enim, quod ait, ut binae bases singulis tabulis per duos angulos subjiciantur; duae enim bases, duae intelligentiae sunt, littera videlicet et spiritus; haec autem singulas tabulas tenent et sustinent, quoniam sine his duabus intelligentiis sacrae legis libros nec tenere, nec portare valemus. Hae autem bases argenteae sunt, quoniam et mundae, et verae sunt. Quod enim argentum eloquii puritatem et veritatem significet, audi Psalmistam: »Eloquia [Col. 0323B] Domini casta, argentum igne examinatum (Psal. XI, 7).« Ideo enim in angulis hae bases positae sunt, ut unaqualibet sublata, tabula stare non valeat; cadit igitur tabula, nisi utraque teneatur. Hoc autem illi audiant, qui vel tantum ad litteram, vel tantum spiritualiter Scripturas intelligere volunt, et dum tantum in unam basem tabulam ponunt, caveant ne et ipsi cum tabula cadant.

»In latere quoque secundo tabernaculi quod vergit ad aquilonem, viginti tabulae erunt, quadraginta habentes bases argenteas: binae bases singulis tabulis supponentur.« Hoc autem qui non intelligit, supradictam expositionem iterum legat.

»Ad occidentalem vero plagam tabernaculi facies sex tabulas.« Hae tabulae sex libri sunt Novi Testamenti. [Col. 0323C] Qui bene quidem ad occidentalem plagam ponuntur, quoniam, jam sole vergente ad occasum, post omnes alios et in ultima aetate editi sunt. »Nos enim sumus, ait Apostolus, in quos fines saeculorum devenerunt (I Cor. X, 11).« Beati illi oculi, qui has tabulas videre, et eorum artificiosam compositionem cognoscere merentur.

»Et rursum alias duas facies, quae in angulis erigantur post tergum tabernaculi.« Si enim hae duae post tergum tabernaculi eriguntur, illas utique sex in fronte tabernaculi esse oportet. Unde manifestum est quod sex tabulae Novi Testamenti in ipso introitu tabernaculi stabant. Et merito quidem, quia nisi per has, nemo tabernaculum nisi fur et latro ingreditur. In his enim tabulis Salvator noster depictus [Col. 0323D] clamat: »Qui non intrat per me in ovile ovium, sed ascendit aliunde, ille fur est et latro (Joan. X, 1).« Itemque: »Ego sum ostium: per me si quis introierit, salvabitur (Ibid., 9).« Duas vero tabulas, quae post tergum tabernaculi eriguntur, duos libros Machabaeorum esse puto: ipsi enim in toto Veteri Testamento ultimum locum tenent. Qui merito post tergum tabernaculi ponuntur, quoniam illis temporibus lex conculcata et abscondita latuit, nullique fas erat tabulas inspicere, et lectioni operam dare, omnesque Judaei, legibus propriis relictis, ad gentium ritus converti cogebantur.

»Eruntque conjunctae a deorsum usque sursum, et una omnes compago retinebit. Duabus quoque [Col. 0324A] tabulis, quae in angulis ponendae sunt, similis junctura servabitur, et erunt simul tabulae octo: bases earum sedecim argenteae, duabus basibus per unam tabulam supputatis.« Quid earum junctura, et compago significet, jam dictum est: significat enim concordiam et virtutem, quam omnia divina divinae legis volumina inter se habent: omnia enim unum dicunt, omnia unam fidem praedicant, omnia unum Deum et laudant et magnificant. Et haec quidem est eorum compago, omnia a deorsum usque sursum, ab ultimo usque ad primum. Ab Apocalypsi usque ad Genesim unam fidem et unum Deum praedicando concordant. Quod autem ait, ut duabus quoque tabulis similis junctura servetur, duobus Machabaeorum libris auctoritatem tribuit, [Col. 0324B] et simul cum caeteris in canonem ponit. Et quidem juste satis; siquidem in eis magis Dei virtus et potentia narratur.

»96 Facies et vectes de lignis Setim quinque ad continendas tabulas in uno latere tabernaculi, et quinque alios in altero, et ejusdem numeri ad occidentalem plagam, qui mittentur per medias tabulas a summo usque ad summum, ipsasque tabulas deaurabis, et fundes in eis annulos aureos, per quos vectes contineant, quos operient laminis aureis.« Quid enim per quinque vectes nisi quinque corporis sensus intelligimus? Qui tunc quidem de lignis Setim fiunt, et laminis aureis operiuntur, quando non carnalia, sed spiritualia sentire incipiunt; hoc enim modo et imputribiles efficiuntur, [Col. 0324C] et tanquam aurum, imo plus auro refulgent. Sunt enim quinque corporis sensus, visus, auditus, gustus, odoratus et tactus, sine quibus tabulae tabernaculi, id est divinae legis volumina, stare non possunt. Jam enim omnia cecidissent et defecissent, nisi mentis et corporis oculis viderentur, nisi cordis et capitis auribus audirentur, nisi interiori et exteriori palato et gustu dulcia sentirentur, nisi eorum intelligentiae odor delectaret; nisi eorum tactus corda feriendo pulsarent, et ad superni luminis amorem inflammarent. Hi ergo sunt quinque vectes, qui per annulos aureos inseruntur, quando praedicti sensus sacrorum librorum praeclaris sententiis involuti divinam legem neque cadere, neque oblivioni tradi permittunt. Quot enim sunt sententiae, [Col. 0324D] tot sunt et aurei circuli, tantisque circulis vectes inseruntur, quantis sententiis intellectus involvitur, qui a summo usque ad summum per omnes tabulas inseruntur. Quod autem omnes tabulae sunt deauratae, omnes libros divinos sapientiae et scientiae luce praefulgere significat. Haec autem de tabulis dicta sint.

»Et eriges tabernaculum juxta exemplum, quod tibi in monte monstratum est.« Vidit enim Moyses exemplum erigendi tabernaculum; qualiter tamen erigatur, non dicitur. Tunc enim tabernaculum erigetur, quando, perfectis omnibus, S. Ecclesia super coelos exaltabitur. Dicamus tamen, qualiter secundum litteram, hoc tabernaculum erectum fuisse [Col. 0325A] putamus. Erant enim quadraginta octo tabulae, quibus tabernaculum claudebatur, super quos erant cortinae habentes longitudine viginti octo cubitos. Tanta erat latitudo tabernaculi, quanta longitudo cortinarum. Omnes autem cortinae decem erant. Habebat autem unaquaeque in latitudine quatuor cubitos, quae simul junctae faciunt cubitos quadraginta; quatuor enim decem quadraginta faciunt. Aut igitur quadraginta cubitorum erat longitudo tabernaculi, aut decem cortinarum cubitis in posteriora pendentibus ad triginta cubitos ejus longitudo contrahebatur. Ideo enim decem cubitos cortinarum post tergum tabernaculi pependisse puto, quoniam decem cubitorum erat longitudo tabularum, super quas cortinae tendebantur. Super cortinas autem et [Col. 0325B] saga posita erant, quorum unus cubitus pendebat ex uno latere tabernaculi, et alter ex altero. Quod ideo quidem fiebat, quia saga duobus quidem cubitis longiora erant, quam cortinae. Praeterea, si tabernaculi longitudo plus triginta cubitis erat, tabulis utique claudi non poterat: erant enim tabulae viginti ex uno latere tabernaculi, et viginti ex altero, quae singulae habebant in latitudine cubitum, et dimidium, qui simul juncti non faciunt nisi cubitos triginta.

»Facies et velum de hyacintho et purpura, coccoque bis tincto, et bysso retortia opere plumario, et pulchra varietate contextum, quod appendens ante quatuor columnas de lignis Setim, quae ipsae [Col. 0325C] quidem deauratae erunt, et habebunt capita aurea, et bases argenteas. Inseretur autem velum per circulos, inter quos pones arcam testimonii, ex quo sanctuarium, et sanctuarii sanctuaria dividentur.« Hoc velum, quod positum erat inter Sancta sanctorum, testante Apostolo, coelum significat. Ait enim ipse: »Christus assistens pontifex futurorum bonorum per amplius, et perfectius tabernaculum, non manu factum, id est non hujus creationis, neque per sanguinem hircorum, aut vitulorum, sed per proprium sanguinem introivit semel in Sancta, aeterna redemptione inventa (Hebr. IX, 11).« Quod adhuc manifestius declarans, ait: »Non enim in manufacta Sancta Jesus introivit, exemplaria verorum: sed in ipsum coelum, ut appareat nunc [Col. 0325D] vultui Dei pro nobis (Ibid., 24).« De hyacintho. Hyacintus est herba seu flos, hyacinthus est et lapis; flos autem et lapis est caerulei coloris, quem colorem in nubibus sole irradiatis saepe videmus. Et hyacinthum quidem in coelo conspicimus, quoniam hyacinthinum colorem coelum ostendit. Purpuram etiam et coccum in stellarum fulgore quodammodo monstrare intuemur; byssi quoque candor aliquando in luna apparet. Quam pulchra varietate coelum sit contextum, ipsi nobis oculi manifestant. Ipsum autem velum, quod tabernaculum dividebat, non sine magno sacramento tanta varietate contextum fuerat. [Col. 0326A] Hyacinthus enim velo intextus mundana despicere, coelestia amare, et si non voce, colore tamen praedicabat; purpuram vero qui videbant (si tamen quod videbant, intelligebant) per eam ad amorem justitiae accendebantur; purpura enim justitiam designat, quam solis regibus induere licebat. Unde et illis per Sapientiam dicitur: »Diligite justitiam, qui judicatis terram (Sap. I, 1);« propter quam causam et Romani pontifices ea utuntur. His ergo datur purpura, quibus est jus in populo facere justitiam. Coccus vero totus sanguineus, et charitatis flammeo colore bis tinctus ad martyrium homines provocabat, tantaque fortitudine roborabat, ut 97 non solum pro Deo et fide tuenda, verum etiam alter pro altero mori non dubitaret. Byssus vero [Col. 0326B] retorta, carnem affligere, et corporis candorem et castitatem diligere admonebat. Erat ergo hoc velum opere plumario factum, quatenus terrena relinquere, et ad coelestia animas volare, doceret. Hoc ergo velum, quod sic praedicat, sic admonet, sic docet, sic suadet, Evangelii praedicatio est. Unde et ante, quatuor columnas pendere dicitur, per quas quatuor evangelistas intelligimus; Matthaeum videlicet, Marcum, Lucam et Joannem. Ante hos autem hoc velum pendet, quoniam ab ipsis pingitur, ab ipsis variatur, ab ipsis praedicatur, ab ipsis sustinetur et portatur. Isti sunt autem columnae Ecclesiae, non de alio nisi de ligno Setim, et de ligno forti et imputribili, quoniam isti sunt, de quibus dicitur: »Justi autem in perpetuum vivent (Sap. V, 16).« [Col. 0326C] Sunt autem hae columnae deauratae, quoniam evangelistarum praedicationi nulla sapientia vel scientia comparari potest. Habent autem capita aurea, in quibus desiderabilis thesaurus requiescit. Et revera capita aurea sunt, de quibus tam aurea, tam fulgida, tam clara et pretiosa verba manarunt. Unde per Psalmistam dicitur: »Praeceptum Domini lucidum, illuminans oculos (Psal. XVIII, 9);« itemque: »Lucerna pedibus meis verbum tuum, et lumen semitis meis (Psal. CXVIII, 105). Et quoniam argentum veritatem sermonis, et eloquii puritatem significat, secundum illud: »Eloquia Domini eloquia casta, argentum igne examinatum (Psal. XI, 7);« ideo super bases argenteas hae columnae stare dicuntur. Nunquam enim evangelistae a veritate deviant, [Col. 0326D] nunquam falsa loquuntur; quaecunque dicunt, vera sunt, justa sunt, sancta sunt, munda et nimis credibilia sunt. Infelices Judaei, qui his columnis contradicunt, qui bases argenteas, super quas positae sunt, non attendunt. Inseritur ergo velum per circulos, quoniam evangelica praedicatio Christi sententiis illigata tenetur. Hoc autem velum dividit tabernaculum, et Novum, et Vetus separat Testamentum: hoc autem quid coelum a terra, quid justi a peccatoribus differant [(231) 1Kb] , ostendit. Sequitur:

»Pones et propitiatorium super arcam testimonii in Sancta sanctorum, mensamque extra velum, [Col. 0327A] et contra mensam candelabrum in latere tabernaculi meridiano.« Mensa enim stabat in parte aquilonis. De his enim omnibus superins expositum est. Propitiatorium enim ponitur super arcam, quando respectus divinae miserationis subveniendo respicit Ecclesiam. Mensa autem ponitur extra velum, quia scientia sacri eloquii nulli invidiose absconditur, sed cunctos satiat, qui ad eam cum gratiarum actione accedere desiderant. Ponitur autem contra mensam candelabrum, ut fercula imposita videantur; quoniam, nisi Christo illustrante, divina Scriptura intelligi non valet; ipse enim est »lux vera quae illuminat omnem hominem venientem in hunc mundum (Joan. I, 9).« Et quia Deus ab austro veniet, idcirco in latere meridiano candelabrum [Col. 0327B] ponitur. Quia vero ab aquilone pandentur mala super omnem terram; ideo in parte aquilonis ponitur mensa. Illum enim locum maxime munire debemus, per quem hostes in nos irrumpere timemus.

»Facies et tentorium in introitu tabernaculi de hyacintho, et purpura, coccoque bis tincto, et bysso retorta opere plumario. Et quinque columnas deaurabis lignorum Setim, ante quas ducetur tentorium, quarum erunt capita aurea, et bases aeneae.« Hoc enim tentorium, quod fit in introitu tabernaculi, gloriosum apostolorum chorum intelligimus, quibus coeli et Ecclesiae claves, quibus et solvendi potestas, quibus paradisi januas aperire et claudere concessum est. Fit ergo hoc tabernaculum de hyacintho, quoniam, ut jam saepe dictum est, [Col. 0327C] hyacinthus pro coelo ponitur; apostoli vero coeli sunt, de quibus dicitur: »Coeli enarrant gloriam Dei (Psal. XVIII, 1).« Sunt autem et purpura, quoniam purpura reges designat. Reges apostoli sunt ipsi duodecim tribus Israel, inducti purpura judicabunt. De ipsis enim dicitur: »Principes populorum congregati sunt cum Deo Abraham (Psal. XLVI, 10).« Sunt autem et coccus bis tinctus, quoniam Deum confitendo, et proximum docendo, proprii sanguinis effusione cruentari meruerunt. Coccus enim tingitur, quando pro Deo, et proximo martyrium sumitur [(232) 1Kb] . Sunt vero et byssus retorta, utpote virtutibus candidati, et super nivem dealbati, magnaque, in praeliis fortitudine roborati: byssus enim ad hoc retorquetur, ut fortior fiat. Apostolorum autem [Col. 0327D] fortitudo, et virtus, quo magis a tyrannis torquebantur, tanto major esse manifestabatur. Et isti quidem, sunt illi cherubim oculati et plumati, qui totam Ecclesiam ferunt. Quinque vero columnae, quas deaurari praecepit, quinque libri Moysi intelliguntur [(233) 1Kb] , qui tunc quidem deaurantur, quando spiritualiter intelliguntur. Per hos enim quinque libros, omnia utriusque Testamenti mandata intelligimus. Si enim per decem verba tota lex significatur; cur per quinque libros, in quibus ipsa eadem verba continentur, tota lex significari non debet? Ante has autem quinque columnas ducebatur, et tendebatur tentorium, [Col. 0328A] quoniam sancti apostoli ubicunque erant, legem et prophetas ante se semper et in mente habebant. Ante columnas quidem tentorium tendebatur, 98 quia semper ad columnas intuebatur. Sunt autem columnarum capita aurea, quia eorum vox, et praedicatio sapientiae et scientiae splendore refulget. Bases autem aeneae sunt, quia clarum et bene sonantem tinnitum reboant; aes enim prae cunctis metallis clarius sonat. Sicut igitur per aurum sapientia, ita per aes vocis sonus intelligitur. Merito igitur columnae aurea capita, et bases argenteas habent, quoniam evangelica praedicatio, et divinae legis volumina et sapientia quidem fulgent, et fama atque sonitu ubique resonant.



CAPUT XXVII.

[Col. 0328B] »Facies et altare de lignis Setim, quod habebit quinque cubitos in longitudine, et totidem in latitudine, id est quadrum, et tres cubitos in altitudine. Cornua autem per quatuor angulos ex ipso erunt, et operies illud aere.« Finito enim tabernaculo, de altari loqui incipit, et pene idipsum per altare significat, quod per tabernaculum significavit. Mos enim est prophetarum unam eamdemque rem diversis modis significare. Quod quidem in libro Apocalypsis aperte dignoscitur, ubi una eademque visio septies diversis figuris replicatur. Altare enim hoc in loco Ecclesiam designat: quod quare dicatur fieri de lignis Setim, qui superiora legit, non ignorat. Hoc autem altare quadrum est, quoniam in quatuor mundi partes sancta Ecclesia extenditur et dilatatur. [Col. 0328C] Quas quidem Psalmista breviter enumerans, ait: »A solis ortu, et occasu, ab aquilone, et mari (Psal. CVI, 3).« Habet autem quinque cubitos per unamquamque partem; unicuique Ecclesiae parti horum quinque librorum fides et mandata sufficiunt. Si enim spiritualiter intelliguntur, totum et Vetus, et Novum Testamentum in eis continetur; quos quidem ideo Moyses prae omnibus aliis voluminibus ponit; quoniam et omnes alios in se complectuntur, et quasi primogeniti inter omnes habentur. Merito igitur inter alios obtinent principatum, qui priores sunt ipsa nativitate. Non tamen illos Evangeliis praefero, quoniam ab uno eodemque fonte fluxerunt; atque ipso quoque numero utraque volumina convenirent, sed Deuteronomium replicatur, quia secunda lex interpretatur. [Col. 0328D] Et secunda quidem lex est Novum Testamentum; siquidem prima lex Vetus Testamentum dicitur; non enim sunt Testamenta nisi duo. Hic ergo liber, qui dicitur Deuteronomii, medius est inter utrumque, siquidem illa replicat, et ista significat. Si autem ista significat, ubicunque hic liber est, qui secunda lex dicitur, ibi et Evangelia sunt. Aut igitur libri Moysi non sunt quatuor, aut eorum quintus secunda lex, id est Evangelium intellegitur. Habet autem hoc altare et tres cubitos in altitudine, quia quando Ecclesia sursum erigitur, tres ei cubitos sufficit mensurare, id est Patrem, et Filium, et [Col. 0329A] Spiritum sanctum credere et adorare. Noli plus mensurare, quia ulterius egredi non licet; si enim ulterius progrediaris, vel si tantum non progrediaris, jam de hoc altari non eris. Sequitur: »Cornua autem per quatuor angulos, ex ipso erunt.« Quatuor enim cornua, quatuor mundi partes intelliguntur; Oriens videlicet, Occidens, Septentrio et Meridies: haec autem quatuor cornua ex ipso sunt, quia quatuor mundi partes, non aliunde, sed de ipsa Ecclesia sunt. Operitur autem totum altare aere, quia tota Ecclesia voce clara et consona in Dei laudibus cantare et jubilare non cessat. Ipsa est enim, cui dicitur: »Clama, ne cesses, quasi tuba exalta vocem tuam (Isa. LVIII, 1).« Saepe enim jam diximus, quod aes prae caeteris metallis clarius et altius resonat; [Col. 0329B] unde et pro sono vocis sanctaque praedicatione aes frequenter accipitur.

»Faciesque in usus ejus lebetes ad suscipiendos cineres, et forcipes, atque fuscinulas, et ignium receptacula.« Malus lebes ille, de quo dicitur: »Moab lebes spei meae (Psal. CVII, 10).« Hi autem lebetes boni sunt, qui altari deserviunt, qui altare mundant, qui altaris cineres suscipiunt: per hos sacerdotes intelliguntur, qui Dei altare, quod est Ecclesia, ab omni sorditate tergentes, aliorum cineres, et peccata in se suscipiunt, et suscipiendo longe ab Ecclesia projiciunt; suscipiunt enim, ut deleant, non ut teneant, de quibus dicitur: »Peccata populi mei comedent (Ose. IV, 8).« Hi autem et forcipes tenent, quibus carbones de igne trahunt. Carbones enim de igne [Col. 0329C] trahere, est eos, qui tribulationis et angustiarum igne exuruntur, fraterna charitate adjuvare et consolari. Consolatio namque et auxilium forcipes sunt, quibus afflicti, de igne et angustiis liberantur. Unde Apostolus ait: »Quoniam sicut abundant passiones Christi in nobis, ita et per Christum abundat consolatio nostra (II Cor. I, 5).« Et Psalmista: »Secundum multitudinem dolorum meorum in corde meo, consolationes tuae laetificaverunt animam meam (Psal. XCIII, 19).« Id ipsum autem per fuscinulas, et per forcipes intelligimus; idem enim est cum fuscinula carnes ferventes de olla trahere, quod carbones ardentes de igne eripere. Carnes enim in olla, et carbones in igne, fideles quique intelliguntur tribulationibus constricti. Vis esse fuscinula? bonum quidem [Col. 0329D] est in hac fuscinula esse; consolare moerentes, succurre miseris, auxiliare egenis, aperi carceres, libera captivos. Hae sunt enim carnes, quas nostra fuscinula trahit. Sed quid per ignium receptacula? nisi eos qui charitate ferventes hospitalitatem sequuntur, et omnes quos pro Christi nomine affligi, vel ejus amore flagrare cognoscunt, omnemque eis humanitatem exhibentes libenter recipiunt. Si enim carbones Christi, 99 fideles afflicti et charitate fervidi intelliguntur, quicunque eos recipit, ignium receptaculum est.

»Omnia vasa ex aere fabricabis, craticulamque in modum retis aeneam, per cujus quatuor angulos [Col. 0330A] erunt quatuor annuli aenei, quos pones super arulam altaris, eritque craticula usque ad altaris medium.« Omnia enim vasa altaris ex aere fiunt, quatenus omnes Ecclesiae filii, qui per vasa intelliguntur, clara et consona voce Deum laudent, et praedicent, et benedicant. Nisi enim vasa sanctos significarent, vas electionis Apostolus non diceretur. Quid vero craticula aenea, nisi evangelicam praedicationem designat? Cur autem aenea dicatur, saepe jam diximus; hujus enim campanae clarissimus sonus universum mundum replevit [(234) 1Kb] . Quae bene in modum crucis fieri jubetur, quoniam a piscatoribus trahitur. De hac enim Dominus apostolis ait: »Mittite in dexteram navigii rete, et invenietis: miserunt ergo, et concluserunt piscium multitudinem [Col. 0330B] copiosam (Joan. XXI, 6).« Quia enim evangelica praedicatio omnia genera hominum, quasi quodam rete capit, et tenet, ideo in Evangelio dicitur: »Simile est regnum coelorum sagenae missae in mari, et ex omni genere piscium congreganti (Matth. XIII, 47).« Quatuor autem annulos aeneos, qui per quatuor angulos craticulae positi erant, vel quatuor evangelistas, vel quatuor virtutes principales intelligimus; his enim craticula, id est evangelica praedicatio, non omnes qui in Ecclesia sunt, in se colligere et retinere valet; eam enim Ecclesiae partem craticula tenet, quae evangelicae praedicationi obedire non renuit. Medium autem altaris sola pars bonorum intelligitur.

»Facies, et vectes altaris de lignis setim duos, quos operies laminis aeneis, et induces per circulos, [Col. 0330C] eruntque ex utroque latere altaris ad portandum.« Hoc autem quid significet, satis superius expositum est. Dictum est enim quid vectes, quid ligna setim, quid laminae aeneae, et quid circuli designent, atque idem saepius dicere supervacaneum esse putamus. Sequitur: »Non solidum, sed inane et vacuum intrinsecus facies illud, sicut tibi in monte monstratum est.« Quantum enim ad litteram, ideo non solidum, sed inane et vacuum hoc altare factum est, ut facilius portari potuisset. Quantum autem ad significationem, ideo vacuum et concavum, ut Dei thesauros in se recipere et continere valeat. Quid autem est quod totum tabernaculum cum tabulis et columnis de argento fit, altare autem, quod dignius et excellentius esse videtur, ex [Col. 0330D] aere construitur? nisi quia divina Scriptura non secundum materiam [(235) 1Kb] , sed secundum Dei significationem charum vel vile unumquodque dijudicat. Unde et aes secundum se quidem auro vilius est, secundum vero significationem charius Sapientia enim, si in corde occulta teneatur, aurum quidem est; si vero ad audientium aures de corde proferatur, aes est. Quanto igitur sancta praedicatio est melior occulta sapientia, tanto secundum significationem aes auro melius. Unde est illud: »Sapientia abscondita, et thesaurus occultus, quae utilitas in utrisque?« (Eccli. XX, 32.) Merito igitur ex aere [Col. 0331A] fit hoc altare quoniam solis altaris ministris principaliter convenit praedicare; et aurum quidem, et sapientiam habere omnibus licet, altare vero tangere et in Ecclesia praedicare non omnibus licet. Haec autem de altari dicta sufficiant: nunc ad atrium tabernaculi veniamus.

»Facies et atrium tabernaculi, in cujus plaga australi contra meridiem erunt tentoria de bysso retorta: centum cubitos unum latus tenebit in longitudine, et columnae viginti cum basibus totidem, aeneae, quae capita cum caelaturis suis habebunt argentea.« Multum enim distat inter atrium et tabernaculum: tabernaculum enim ex hyacintho, et purpura, coccoque bis tincto, et bysso contextum est. Atrii vero tentoria ex sola bysso retorta composita [Col. 0331B] sunt. Praeterea in tabernaculo et columnae, et tabulae, et caetera ex auro et argento fuerunt; in altero vero pene omnia ex aere facta sunt. Quid ergo per atrium intelligimus? Aliud enim quodammodo tabernaculum, et aliud atrium significat: tabernaculum enim, ut puto, primitivam Ecclesiam principaliter designat, quae a Christi passione usque ad tempora Constantini imperatoris, maxima ex parte de sanctis martyribus constructa est; inde vero usque ad tempora Antichristi tota Ecclesia hujus tabernaculi atrium vocatur. Unde insolito modo multo majus est atrium tabernaculi, quam ipsum tabernaculum. Est igitur atrium tabernaculi Ecclesia confessorum, quae a tempore praefati principis, [Col. 0331C] ubique gentium dilatata est. Hujus autem tentoria fiunt de bysso retorta, quoniam sufficit nobis carnem torquere et macerare, mentisque et corporis candorem et munditiam conservare. Nemo enim cocco vestitur, nemo modo sanguine cruentatur. Sufficit modo baptismate lavari, bysso vestiri, et candidis uti vestimentis, secundum illud: »Omni tempore vestimenta tua sint candida (Eccle. IX, 8).« Erant autem a parte australi tentoria, centum cubitorum in longitudine; similiter autem, et ab aquilone erant tentoria totidem cubitorum; tanta enim erat tota atrii longitudo. Sed quare centum cubitorum fuisse dicitur? Decem namque, et centum et mille perfecti numeri sunt, qui replicari quidem possunt, crescere 100 vero non possunt; si enim [Col. 0331D] usque ad decem numeraveris, nisi a capite rursum incipias, quid dicas, non habes; similiter et centum, et mille similiter. Idem igitur est dicere, centum cubitorum, quod multorum cubitorum, et est finitum pro infinito. Centum enim cubitis in longitudine tenditur atrium, quoniam tanta erit ejus longitudo, quanta erit hujus vitae dimensio; unum enim terminum et atrium, et mundus habebit. Sunt autem viginti columnae ex una parte atrii, et viginti ex altera, quatenus et hinc et inde omnes, qui in atrio sunt, videant, et legant, et intelligant legem veterem duplicatam. Duplicatur enim lex, quando et ad litteram, et spiritualiter intelligitur. Nam quia decem sunt verba legis, saepissime tota lex per decem significatur. Ergo quia decem, et decem viginti faciunt, [Col. 0332A] legem duplicatam in viginti invenimus. Legant ergo Judaei bis decem, ut semel totum decalogum intelligant, alioquin quid viginti columnae significent, ignorabunt. Quod autem significant viginti columnae ex una parte, hoc significant viginti ex altera parte. Credat ergo austro qui non vult credere aquiloni; imo credat utrique, quia idem dicit uterque, ut in medio duorum, vel trium testium stet omne verbum. Erant autem columnae cum basibus aeneae, quod quid significat, saepius jam dictum est. Habebant autem capita cum caelaturis suis argentea, quia non solum loquebantur, sed vera et pura loquebantur; non tantum ad sonum litterae, quantum ad spiritualem intelligentiam et eloquii puritatem attendebant. In aere namque sonus, in argento vero eloquii puritas [Col. 0332B] intelligitur. Nemo miretur si columnae loquuntur, diximus enim per columnas legem significari, quae qualiter loquitur, incipe legere, et cognosces.

»In latitudine vero atrii, quod respicit ad occidentem erunt tentoria per quinquaginta cubitos, et columnae decem, basesque totidem.« Metiamur usque ad quinquaginta, neque ultra progrediamur, ibi stemus, ibi moremur, si et libertatem habere, et perditam haereditatem recuperare volumus. Quinquagesimus namque annus jubilaeus vocatur, in quo et servis libertas, et amissa haereditas ex legis imperio propriis dominis restituebatur; totusque ille annus in laetitia, et in jubilo festivus ab omnibus agebatur. Merito ergo S. Ecclesia ad hunc numerum [Col. 0332C] se dilatando pervenit, ibique dilatata moratur. et de libertate gaudens, et de haereditate exsultans, et ab omni servili et malo opere vacans, diem solemnem constituit in condensis usque ad cornu altaris. Decem vero columnae cum basibus suis decem verba legis intelliguntur. Habet ergo atrium ex omni parte legem atque mandata, ut sapientiam discat, et peccare timeat, et quid credere debeat cognoscat. Totum enim atrium, quasi quibusdam columnis, his decem legis mandatis sustinetur, quae mandata in eo quidem, quod aliquando columnae duplicantur, se dupliciter intelligi debere significant, nihilque aliud significant decem quam viginti, nisi quia viginti quodammodo decem exponunt; quoties enim Decalogum duplicamus, toties duplicem intellectum significamus.

[Col. 0332D] »In ea quoque latitudine atrii, quae respicit ad Orientem, quinquaginta cubiti erunt; in quibus quindecim cubitorum tentoria lateri uno deputabuntur, columnaeque tres, et bases totidem.« Dictum est enim, quid significent cubiti quinquaginta. Restat ergo ut dicamus quid duo tentoria ista significent, quae ex utroque latere ponuntur in introitu tabernaculi. Haec enim duo tentoria duo populi sunt, Judaeorum scilicet et gentium; ex his enim duobus impletur atrium tabernaculi. Isti sunt duo parietes, quos unus lapis angularis in Ecclesiae aedificio conjungit. Unde Apostolus ait: »Ipse enim est pax nostra, qui fecit utraque unum (Ephes. II, 14).« Est autem unumquodque tentorium quindecim cubitorum; tot enim sunt psalmi graduum; hic enim numerus [Col. 0333A] ex pari et impari constat, cujus partes sunt septem et octo; unde scriptum est: Da partem septem, nec non et octo. Septem enim hanc vitam, quae in septem diebus volvitur, designat: octo vero, illam aliam vitam beatam et immortalem, quae die octava cunctis resurgentibus incipiet. Ea enim die fiet omnium resurrectio, quo Christus Dominus resurrexit. Das ergo partem septem, quando hujus vitae debita solvis; das partem et octo, quando alteri quoque vitae propria debita largiris. Dum enim manducas et bibis, das partem septem; si vero jejunas et vigilas, das partem octo. Si laboras unde vivas, das partem septem; si vero de propriis justisque laboribus eleemosynas facis, das partem octavam. Merito igitur quindecim cubitorum ante atrium [Col. 0333B] tabernaculi fiunt tentoria, quatenus omnes illuc venientes, et septem, et octo intuentes, in ipso cubitorum numero, et in ipsa tentoriorum quantitate intelligant, qualiter in hac vita conversari debeant. Dent partem septem, dent partem et octo, et sic per bona temporalia transeant, ut aeterna non amittant. Tres autem columnae, quae ponuntur hinc et inde, id est sex columnae, quae in utroque tentorio erant, id ipsum significant, quod sex tabulas in introitu tabernali, cum de eo loqueremur, significare diximus; significant enim sex libros Novi Testamenti. Et merito quidem et in tabernaculo, et in atrio tabernaculi Novum Testamentum in fronte ponitur, quoniam per ipsum in Ecclesia intratur. Sicut enim omnes columnae supradictae Vetus Testamentum [Col. 0333C] significant, ita omnes quae hic ponuntur, sive in lateribus atrii, sive in ipso introitu, Novum Testamentum designant, de quibus adhuc subditur.

101 »In introitu vero atrii fiet tentorium cubitorum viginti, ex hyacintho, et purpura, coccoque bis tincto, et bysso retorta opere plumario. Columnas habebit quatuor cum basibus totidem.« Ipsa materia indicat quid per hoc tentorium intelligere debeamus; nusquam enim alibi in toto atrio ponitur hyacinthus, vel purpura, vel coccus. Hoc igitur tentorium, quod in introitu atrii ponitur, et illud quod positum est in introitu tabernaculi, idem significant; illius igitur expositio huic sufficere potest. Significatur enim apostolorum chorus, qui [Col. 0333D] Ecclesiae portas custodiunt, claves tenent, aperiunt et claudunt, ligant et solvunt, et prius ad fidem, deinde vero in regna coelorum fidelium animas inducunt. Habet autem tentorium quatuor columnas, et bases totidem, per quas quatuor Evangelia cum suis scriptoribus intelliguntur. Quid enim aliud apostoli, nisi quatuor Evangelia? (Magistri sui videlicet doctrinam praedicabant.) Nam et ipsae eorum bases, id est ipsi Evangeliorum scriptores cum ipsis, et ex ipsis erant, et intra ipsos conversabantur. Quod autem viginti cubitorum hoc tentorium fuisse dicitur, hoc est intelligere, quod sancti apostoli totum Vetus Testamentum dupliciter, id est ad litteram, et spiritualiter exponentes quatuor Evangeliis convenire et concordare faciebant. Non enim aliter hoc tentorium [Col. 0334A] quatuor Evangeliorum columnae sustinent, nisi utrorumque Testamentorum significatio conveniret. Omnes columnae atrii per circuitum vestitae erant laminis, capitibus argenteis et basibus aeneis. In laminis enim et basibus aeneis, praedicationis vox et sonitus; in capitibus vero argenteis eloquii puritas et sermonis veritas ostenditur. Quod quidem in superioribus sufficienter expositum est. Per bases tamen columnarum, sanctos praedicatores intelligere possumus, qui utriusque Testamenti libros, et praecepta quasi quasdam columnas ferentes, claro praedicationis sono et eloquio mundum impleverunt. Sequitur: »In longitudine occupabit atrium cubitos centum, in latitudine quinquaginta, altitudo quinque cubitorum erit.« Et hoc quidem expositum est. Quod enim toties bases [Col. 0334B] ex aere fieri praecepit; campanas Ecclesiae fabricare videtur, campanas utique non tinnientes, sed rationabiliter loquentes, et ad Christi fidem populos invitantes. Erat autem hujus atrii altitudo quinque cubitorum, per quos quinque libri Moysis significari possunt, qui si bene intelligantur totam Ecclesiam sursum, et ad coelestia elevant.

»Cuncta vasa tabernaculi in omnes usus et caeremonias, tam clavos ejus quam atrii ex aere facies.« Omnia ex aere fiunt, quatenus omnes simul alta et consona voce Deum laudent, praedicent et benedicant. Sequitur:

»Praecipe filiis Israel, ut afferant tibi oleum de arboribus olivarum purissimum, piloque contusum, [Col. 0334C] ut ardeat lucerna semper in tabernaculo testimonii extra velum, quod appensum est testimonio. Et collocabunt eam Aaron, et filii ejus, et usque mane luceat coram Domino: perpetuus erit cultus per successiones eorum a filiis Israel.« Oleum enim a filiis Israel affertur, quando aliquis vir gratia Spiritus sancti, et pietate, et misericordia plenus a toto populo eligitur. Suscipitur autem de arboribus olivarum, id est de doctrina et congregatione sanctorum, quatenus et pacem diligat, et SS. Patrum dulcedinem et saporem imitetur. Sit autem et vita et moribus purus, imo purissimus et, sicut ait Apostolus, irreprehensibilis. Sit quoque pilo contusus, non delicatus, non otiosus, sed in tribulationibus et injuriis per patientiam probatus. Et iste quidem ad [Col. 0334D] hoc eligitur, ut ardeat lucerna semper in tabernaculo testimonii, ut nunquam tabernaculum sit sine lucerna, ut nunquam sit sine lumine, ut nunquam populus sit sine episcopo et doctore; ipse enim est lucerna, ipse sit et oleo plenus, ipse sit misericordia et pietate repletus. Debet autem ardere haec lucerna extra velum, ut ab hominibus videatur, ut omnes illuminet et, secundum Evangelium, luceat omnibus qui in domo sunt. Sed extra quod velum? Extra illud velum, quod appensum est testimonio, quod claudit testimonium, quod celat nobis et abscondit divina mysteria. Hoc autem velo illi clauduntur, qui lucere, velamine obumbrati, non possunt. Hanc autem lucernam collocant Aaron et filii ejus; hanc illi ordinant, consecrant et constituunt, qui et primi [Col. 0335A] sacerdotis, ejusque successorum vicem gerunt. A populo quidem lucerna eligitur, et pontificibus offertur; ab episcopis autem consecratur, et ordinatur, et in sede collocatur. Luceat autem usque mane coram Domino, et donec de hac misera et tenebrosa vita exeat, Dei populum praedicare et illuminare non cesset, ut hac nocte finita, oriatur ei sol justitiae, et ingrediatur illum diem, de quo Psalmista ait: »Quia melior est dies una in atriis tuis super millia (Psal. LXXXIII, 10).« Hic autem cultus per omnes successiones perpetuus erit a filiis Israel, semperque haec regula in lucerna tabernaculi, et in episcopo eligendo conservetur.



CAPUT XXVIII.

»Applica quoque ad te Aaron fratrem tuum cum [Col. 0335B] filiis suis de medio filiorum Israel, ut sacerdotio fungantur mihi Aaron, Nadab et Abiu, Eleazar et Ithamar. Faciesque vestes sanctas Aaron fratri tuo in gloriam et decorem. Et loqueris cunctis sapientibus corde, quos replevi spiritu prudentiae, ut faciant vestes 102 Aaron, in quibus sanctificatus ministret mihi.« Facies, inquit, vestem sanctam virtutibus et sanctitate contextam, sapientia et sanctitate fabricatam in gloriam et decorem. Qui enim hac veste induitur, gloria et decore vestitur. Unde de Salvatore dicitur: »Dominus regnavit, decorem induit, induit Dominus fortitudinem, et praecinxit se virtute (Psal. XCII, 1).« Hanc enim vestem illi viri cordati, et sapientes faciunt, quibus [Col. 0335C] ipse Dominus ait: »Ego dabo vobis os et sapientiam, cui non poterunt resistere et contradicere omnes adversarii vestri (Luc. XXI, 15).« Hanc enim vestem sancti apostoli fecerunt, qui nos suis sermonibus docuerunt, qualiter vestiri et ornari debeamus [(236) 1Kb] , ut Deo ministrare digni apparere valeamus. Hos autem non humana sapientia, sed sanctus Spiritus, qui eos repleverat, docuit. In his autem Aaron sanctificatus ministret Domino, et nisi his indutus, et nisi prius sanctificatus, non ministret Domino. Vobis, o pontifices, vobis, o Ecclesiae ministri, ista dicuntur: vos estis Aaron, vos estis sanctificati, vobis has vestes induere, et in Sancta sanctorum ingredi licet.

»Haec autem erunt vestimenta, quae facient: [Col. 0335D] Rationale, et superhumerale, et lineam strictam cidarim et baltheum. Facientque vestimenta sancta Aaron fratri tuo et filiis ejus, ut sacerdotio fungantur mihi.« Haec autem singulariter in sequentibus exponemus. Notandum autem quod non solum Aaron, sed et filiis ejus sancta Dominus vestimenta facere jubet. Non enim solum pontifices, verum etiam eorum filii, minoris videlicet ordinis sacerdotes sanctis vestibus indui debent. Ministrant enim Domino et ipsi, et ad altare accedunt, sacramenta tangunt, et sacerdotio funguntur.

»Accipientque aurum, et hyacinthum, et purpuram, coccumque bis tinctum, et byssum.« Haec [Col. 0336A] autem vel quatuor elementa secundum Josephum, id est terram, aquam, ignem et aerem, vel quatuor principales virtutes, prudentiam scilicet, justitiam, fortitudinem et temperantiam superius significare diximus. De auro vero saepe dictum est quod pro sapientia ponatur. Quare autem ista significent per unumquodque reddidimus rationem. Aurum namque in vestibus gestare debet episcopus, quatenus sapientia et scientia totus refulgeat. Ferat et hyacinthum, et semper coelestia meditetur et contempletur; ferat et purpuram, ut justitiae observator; ferat et coccum, ut nunquam charitatis obliviscatur; ferat et byssum, ut castitate sit candidus, et in omnibus temperamentum habeat et discretionem. Portat enim et aliter episcopus hyacinthum, pro aeris coelique [Col. 0336B] temperie Deum rogans; portat et purpuram pro aquarum inundatione supplicans; portat et coccum pro nimia siccitate, solisque ardoribus exorans; portat et byssum, quando terrae sterilitatem suis orationibus ad fecunditatem convertit. Sequitur:

»Facient autem et superhumerale de auro, et hyacintho ac purpura, coccoque bis tincto, et bysso retorta opere polymito.« De hoc superhumerali discipulis suis Salvator ait: »Tollite jugum meum super vos, et discite a me, quia mitis sum et humilis corde. Jugum enim meum suave est, et onus meum leve (Matth. XI, 30).« Ubi enim, nisi super humeros, jugum et onus portatur? Superhumerale ergo nobis imponamus, quo ad onera deferenda fortes [Col. 0336C] humeros habeamus. Ille enim episcopus non habet superhumerale, qui suscepta onera libenter non portat, econtra vero ille habet superhumerale, de quo dicitur: »Sicut pastor gregem suum pascet, et in brachio suo congregabit agnos, et in sinu suo levabit, et fetas ipse portabit (Isa. XL, 11).« Habeat ergo episcopus superhumerale, et nunquam suscepti oneris obliviscatur; languidas oves, et fatigatas levet, super humeros imponat, et ad pascua reducat, ut confidenter dicere possit: »Ut jumentum factus sum apud te, et ego semper tecum (Psal. LXXI, 23).« Fit autem hoc superhumerale de auro, hyacintho, purpura, coccoque bis tincto et bysso retorta, quia nisi per sapientiam, quae in auro, nisi per coelestem contemplationem, quae in hyacintho, nisi per regalem [Col. 0336D] et regiam potestatem, quae in purpura, nisi per fortem Dei et proximi dilectionem, quae in cocco bis tincto figuratur, nisi per mentis et corporis candorem et castitatem, quae in bysso significatur, onus officii sibi impositi episcopus ferre non valet. Si autem his coloribus atque virtutibus episcopus clarescit, cum Dei adjutorio onus portare valebit; tanto enim majus onus portat episcopus, quanto plures sunt illi, de quibus redditurus est rationem. Unde Apostolus: »Obedite, inquit, praepositis vestris, et subjacete eis; ipsi enim pro vobis vigilant, quasi pro animabus vestris rationem reddituri (Hebr. XIII, 17).« Respice ergo, episcope, ad onus quod portas; [Col. 0337A] respice ad superhumerale, vides ibi aurum, da operam et studium sapientiae; vides ibi hyacinthum, intuere coelum, et contemplare coelum; vides ibi purpuram, serva justitiam: vides ibi coccum bis tinctum, pingat te, si necesse fuerit, sanguis martyrii pro Dei et proximi dilectione; vides ibi byssum retortam, carnem doma, macera et afflige, ut et spiritui serviat, semperque candidior et mundior fiat. Fit autem superhumerale opere polymito, multisque coloribus variato, quatenus in pulchritudine exteriori, qualis interius esse debeat, facilius episcopus intelligere valeat; omnis enim gloria ejus ab intus.

103 »Duas oras junctas habebit in utroque latere summitatum, ut in unum redeant.« Erat [Col. 0337B] enim superhumerale tam longum, ut super utrumque pontificis humerum extenderetur; latitudinem vero brevem et modicam habebat, et superior quidem et inferior ora ita sibi in utroque latere summitatum jungebantur, ut una ora secundum sui continuationem ex duabus conficeretur. Dum enim uterque limbus in utroque latere summitatum sibi occurrerent, tam artificiose sibi jungebantur, ut unus ex duobus fieri videretur. In qua re quid aliud significari putamus? nisi ut tota vita nostra sic in bonis operibus continuetur, ut et principio finis concordet, et bonum, quod coepimus, usque in finem non relinquamus: duae namque orae in unum redeunt, dum prima et ultima vita nostra in boni perseverantia conveniunt. Sequitur:

[Col. 0337C] »Ipsa quoque textura, et cuncta operis varietas erit ex auro, et hyacintho, et purpura, coccoque bis tincto, et bysso retorta.« Exterior enim habitus interiorem gloriam demonstrat, ipsumque superhumerale ostendit, quales sint humeri, quos premit. In auro namque sapientiam, in hyacintho coelestem et angelicam vitam, in purpura regiam potestatem, in cocco bis tincto Dei et proximi dilectionem in bysso vero retorta corporis castitatem et macerationem significat. Haec ergo ferat episcopus, his ornetur, his clarescat, sine horum varietate ad altare Dei non accedat.

»Sumesque duos lapides onychinos, et sculpes in eis nomina filiorum Israel, sex nomina in lapide uno, et sex reliqua in altero, juxta ordinem nativitatis [Col. 0337D] eorum opere sculptoris, et caelatura gemmarii sculpes eos nominibus filiorum Israel inclusos auro, atque circumdatos, et pones in utroque latere superhumeralis memoriale filiorum Israel. Portabitque Aaron nomen eorum coram Domino super utrumque humerum propter recordationem.« Sume, inquit, duos lapides onychinos, qui et aspectu pulchri, et ad scripturam retinendam satis fortes sint, quorumque magnitudinis alii non inveniuntur, et sculpes in eis nomina filiorum Israel. Ad hoc enim nomina scribuntur, ne oblivioni tradantur, ut et legentes instruantur. Semper ergo antiquorum Patrum sit memor antistes, semper qualiter vixerint et Deo servierint, recordetur: imitetur [Col. 0338A] eorum vitam, sequatur doctrinam, teneat operationem. Duodecim namque filii Israel duodecim sunt filii Christi, quorum mores, doctrinam et vitam imitari, quorum nomina, et memoriam semper debent episcopi mente tenere; ideoque hic dicitur, ut Aaron portet ea ob recordationem. Quomodo portabit ea coram Domino? At quid? Ut vel eorum intercessione ad misericordiam flectatur Dominus: non sine his vadat episcopus, hos secum deferat, hos intercessores habeat, et dicat: miserere Deus, miserere populo tuo, ut qui in suis meritis non confidit, apostolorum tuorum intercessionibus liberetur. Et hi quidem lapides, in quibus sanctorum nomina continentur, auro sunt circumdati et inclusi, quoniam sancti Dei omnis sapientiae et scientiae luce clarescunt.

[Col. 0338B] »Rationale quoque judicii facies opere polymito, juxta texturam superhumeralis ex auro, hyacintho, et purpura, coccoque bis torto, et bysso retorta. Quadrangulum erit et duplex, mensuram palmi habebit, tam in longitudine quam in latitudine.« Quid rationale significet ex nomine ipso et loco, super quem ponitur, intelligi potest. Ponitur enim super pectus pontificis ad cordis thesaurum et sapientiae secretarium custodiendum. Nisi enim hoc rationale super pectus Psalmista haberet, nequaquam diceret: »In corde meo abscondi eloquia tua, ut non peccem tibi (Psal. CXVIII, 11).« Ubi est rationale, ibi est et ratio, et sapientia, et scientia; hoc enim rationale significat; in quo igitur pectore et corde ista non fuerint, ibi rationale poni non debet; si enim ponatur, [Col. 0338C] inutile est, et quasi sigillum nihil custodiens est. Dicitur autem rationale judicii, ut qui eo utitur rationabiliter judicet nihil temere, vel incaute, nihi inordinate judicet. Fit autem hoc rationale opere polymito, pulchraque varietate distincto, ut multis virtutibus pectus ornetur, omnesque uno tempera mento et concordia regantur. Eadem autem textura est in rationali, quam supra diximus esse in superhumerali. Fit igitur et rationale ex auro, hyacintho, purpura, coccoque bis tincto, et bysso retorta, quatenus et in corde per scientiam, et in humeris per operationem, unus atque idem virtutum splendor refulgeat. Debet enim episcopus et operari quod intelligit, et intelligere quod operatur; unde sicut in sequentibus declarabitur, rationale et superhumerale [Col. 0338D] sibi junguntur. Tunc enim una eademque textura fit utrumque, quando doctrina, et operatio concordant. Est autem rationale quadrangulum, quoniam quatuor virtutibus, quasi quatuor angulis per ficitur: hinc enim prudentia, inde justitia, hinc fortitudo, inde temperantia et rationale, et pontificis pectus exornant. Has enim quatuor virtutes hyacinthus et purpura, coccus et byssus significant. Est autem et duplex propter activam vitam et contemplativam, sive propter duplicem sanctarum Scripturarum intelligentiam. Qui enim episcopus hanc duplicitatem non habet, populum sibi commissum, sicut oportet, regere non valet. Habet autem et mensuram palmi tam in longitudine quam in latitudine, [Col. 0339A] ut et pectoris contineat quantitatem, et in Dei palma et manu claudatur, secundum illud: »Cor regis in manu Dei (Prov. XXI, 1).« Et psalmus: »In manus tuas commendo spiritum meum (Psal. XXX, 6).«

104 »Ponesque in eo quatuor ordines lapidum. In primo versu erit lapis sardius, et topazius, et smaragdus; in secundo carbunculus, sapphirus, et jaspis; in tertio ligurius, achates, et amatistes; in quarto chrysolithus, onychinus, et berillus: inclusi auro erunt per ordines suos, habebuntque nomina filiorum Israel. Duodecim nominibus caelabuntur singuli lapides nominibus singulorum per duodecim tribus.« Duodecim enim sunt lapides, quoniam duodecim sunt patriarchae, totidemque apostoli, ex quibus caetera multitudo fidei et religionis [Col. 0339B] originem ducunt. Qui merito quidem lapides pretiosi dicuntur, quoniam in Ecclesiae aedificiis et sapientia et sanctitate prae omnibus rutilant. Hi autem lapides ponuntur in rationali pontificis, ut patriarcharum et apostolorum doctrina, fide, moribus, virtutibus et exemplis, semper ejus cor et pectus illuminetur, semperque eorum nomina pontifex cernens et legens, ipsorum conversationem appetat, vitam teneat, et fidem sequatur. Ponuntur autem terni lapides per quatuor ordines, quoniam Trinitatis fides in quatuor Evangeliis apostolorum officio divulgata est. Et quamvis singula nomina singulis lapidibus imprimantur, unusquisque tamen non singulis, sed omnibus lapidibus decoratur; unusquisque enim omnium colorem, omnium splendorem et [Col. 0339C] pulchritudinem imitatur; omnes enim et martyrio rubei, et fide virides, et charitate igniti, et coelesti contemplatione clari, et pudicitia candidi, et poenitentia nigri esse videntur. Nihil denique est in coloribus, nihil in moribus, nihil in splendoribus, nihil in virtute, nihil in sapientia vel in decore, quod in sanctis apostolis non inveniatur.

»Facies in rationali catenas sibi invicem cohaerentes ex auro purissimo, et duos annulos aureos, quos pones in utraque rationalis summitate, catenasque aureas junges annulis, qui sunt in marginibus ejus, et ipsarum catenarum extrema duobus copulabis uncinis in utroque latere superhumeralis, quod rationale respicit. Facies, et duos annulos [Col. 0339D] aureos, quos pones in summitatibus rationalis, et in oris, quae e regione sunt superhumeralis, et posteriora ejus aspiciunt, nec non et alios duos annulos aureos, qui ponendi sunt in utroque latere superhumeralis deorsum, quod respicit contra faciem juncturae inferioris, ut aptari possit cum rationali, et stringatur rationale annulis suis cum annulis superhumeralis vitta hyacinthina, ut maneat junctura fabrefacta, ut a se invicem rationale et superhumerale nequeant separari.« Hoc totum qualiter ad litteram intelligi debeat, sic collige. Rationale duos annulos in duabus extremitatibus superius habebat, quibus duo annuli superhumeralis appositi erant: duobus autem annulis rationalis duae catenulae junctae erant. Erant praeterea duo [Col. 0340A] alii annuli deorsum in utroque latere superhumeralis, per quos vitta hyacinthina trahebatur, quae duos quoque rationalis annulos continens, sic rationale et superhumerale vicissim ad se constringebant ut a se separari non possent. Quid autem rationale et superhumerale significet dictum est. Dicamus quid significet, quod sic alterutrum conjunguntur, ut a se separari non valeant. Tunc enim rationale et superhumerale sibi junguntur, quando pontificis praedicatio et operatio bene simul conveniunt. Sicut enim per rationale doctrina et praedicatio, ita per superhumerale onus et operatio designatur. Si enim episcopus bene docet, et male operatur; aut si econtra bene operatur, et male docet, ejus superhumerale et rationale non junguntur. De his enim, qui bene [Col. 0340B] docent, et male agunt, ipsa per se Veritas ait: »Super cathedram Moysi sederunt Scribae et Pharisaei, quaecunque dixerint vobis, servate, et facite; secundum opera eorum nolite facere; dicunt enim, et non faciunt, alligant enim onera gravia, et importabilia, et imponunt in humeros hominum, digito autem suo nolunt ea movere (Matth. XXIII, 2).« Isti autem rationale habebant, sed superhumerale non habebant; si enim superhumerale habuissent, non solum digito aliena opera tangerent, verum etiam super humeros ea portarent. Haereticorum quamplurimos fuisse legimus, qui bene quidem operabantur, sed male docebant. Jejunare namque, vigilare, eleemosynas dare, et similia, bonum opus est. Haec autem Manichaeorum, Arianorum et Donatistarum episcopos fecisse [Col. 0340C] audivimus; sed quoniam male docebant, et errorem praedicabant, quamvis haec et similia agendo superhumerale facere viderentur, rationale tamen penitus non habebant; si enim rationale habuissent, irrationabilia, id est falsa et erronea non praedicassent. Ille igitur et superhumerale et rationale sibi mutuo conjuncta et ligata portat, qui et bene agit, et bene docet. Sed qui per annulos, et catenulas, vittamque hyacinthinam, quibus rationale sibi jungunt, nisi spem et charitatem, sapientiam et alias virtutes intelligamus? Qui enim has habent, a veritatis doctrina et operatione cessare non possunt: his enim quasi quibusdam retinaculis praedicatio, et operatio sibi junguntur, seque sequuntur, et concorditer sibi [Col. 0340D] mutuo obsequuntur. Sequitur:

»Portabitque Aaron nomina filiorum Israel in rationali judicii super pectus suum, quando ingredietur sanctuarium, memoriale coram Domino in aeternum.« In pectore enim et corde pontificis sanctorum nomina, conversatio, vita et memoria semper esse debet, ut eorum judicio, et doctrina, et exemplo omnia doceat et operetur. Habeat etiam totius populi nomina in corde scripta, ut omnium memor semper pro omnibus ad Deum intercedat.

105 »Pones autem in rationali judicii doctrinam, et veritatem, quae erat in pectore Aaron, quando ingredietur coram Domino, et gestabit judicium filiorum Israel in pectore suo in conspectu Domini semper.« Hoc autem episcopi audiant, hoc diligentissime [Col. 0341A] attendant; considerent quid significet quod supra pectus Aaron doctrina et veritas ponitur. Ille enim episcopus rationale in pectore non habet, imo neque cor neque pectus habet, in cujus corde non est doctrina et veritas. Quid enim sine doctrina docebit? Quid sine veritate judicabit? Ideo enim rationale judicii dicitur, ut in rationali sit doctrina, in judicio sit veritas. Semper igitur rationale, semper pectus suum intueatur episcopus; sufficit ibi liber iste, tota lex utriusque Testamenti; scientiam in pectore habet, si tamen intelligit quod in pectore habet. Sed quomodo non intelligat pectus quod in pectore est? Quomodo cor illud non videat cujus pondere premitur? Ideo enim tam prope et super ipsum cor rationale ponitur, ut quid velit et [Col. 0341B] quid significet facile intelligat. Stat rationale super cor, quasi magister super discipulum; clamat voce admirabili, si tamen sit qui audiat; admonet cordis oculos, rogat ut ad se dirigantur, inspiciant et legant, legant et intelligant quid aurum, hyacinthus, purpura, coccus et byssus, quid duodecim lapides, quid nomina in eis relata, quid doctrina et veritas significet. Hoc enim si episcopus intelligit, nihil est sui officii, quod non intelligat, quod quidem Sapiens ille significaverat, qui ait: »In veste enim poderis, quam habebat, totus erat orbis terrarum; et parentum magnalia in quatuor ordinibus lapidum erant sculpta (Sap. XVIII, 24).« Sequitur:

»Facies et tunicam superhumeralis totam hyacinthinam, in cujus medio supra erit capitium, et [Col. 0341C] ora per gyrum ejus textilis, sicut fieri solet in extremis vestium partibus, ne facile rumpatur.« Quia enim superhumerale super hanc tunicam ponebatur, ideo superhumeralis tunica vocatur. Hac autem totus pontifex tegebatur, et ideo juxta collum capitium habebat, quo caput etiam tegeretur. Per hanc autem, sanctam et mundam episcopi conversationem intelligimus, ut sic sancta vita et optima conversatione totus operiatur, quatenus nihil nudum, vel indecens, vel non ornatum in eo appareat, unde et tota tunica hyacinthina fuisse dicitur, qua videlicet pontifex indutus non terra, sed coelum; non homo, sed Deus esse putaretur. Hyacinthus enim, ut jam saepe diximus, quoniam aerei coloris [Col. 0341D] est, coelum significat. Hac autem veste indutus erat Apostolus, qui dicebat: »Nostra conversatio in coelis est (Philip. III, 20).« In terra adhuc degens ista dicebat; sed quia coelicam et angelicam vitam agebat, quia hyacinthinis vestibus indutus jam se in coelo esse gaudebat; inde enim et coeli apostoli dicuntur, quoniam talibus vestibus induuntur. Habet autem haec tunica capitium, quo totum caput operiens, visum et auditum, gustum et odoratum, quae in eo sunt, per illicita et nociva vagari non patiantur. Habet autem et oram, et textilem per gyrum in circuitu, sicut in extremis vestium partibus fieri solet, ut non facile rumpatur; per quam perseverantia in bonis intelligitur; de qua scriptum est:

Qui perseveraverit usque in finem, hic salvus [Col. 0342A] erit (Matth. X, 22).« Tunc enim tunica, id est sancta conversatio interrumpitur, quando ab incoepto opere qualibet occasione separatur.

»Deorsum vero ad pedes ejusdem tunicae per circuitum quasi mala punica facies ex hyacintho, et purpura, coccoque bis tincto, et bysso retorta, mistis in medio tintinnabulis, ita ut tintinnabulum sit aureum, et malum punicum, rursumque tintinnabulum aliud sit aureum, et malum punicum.« Mala namque punica clarissimis et dulcibus granis regulariter ordinatis plena sunt, per quae sanctorum Ecclesia, et congregationes ubique per totum mundum positas, intelligere possumus, in quibus Christifideles concordia, pace et dilectione conjuncti continentur. At vero per tintinnabulum [Col. 0342B] evangelica praedicatio intelligitur; unde et aurea dicuntur. Evangelica praedicatio sapientiae luce praefulget. Mala vero punica ex hyacintho, purpura, coccoque bis tincto, et bysso retorta fiunt; quoniam sanctorum coetus ex solis hominibus et virtutibus aedificantur. Saepe enim jam diximus, quia per hos quatuor colores, quatuor elementa, ex quibus homo constat, vel quatuor virtutes principales intelliguntur. Sunt autem inter mala punica, juxta tintinnabula, ut nulli Ecclesiae, vel praedicator, vel praedicatio desit: tunc enim inter mala granata tintinnabula sonant, quando in conventu fidelium, et in medio ecclesiarum, praedicatorum et doctorum voces audiuntur. Sequitur:

[Col. 0342C] »Et vestietur ea Aaron in officio ministerii, ut audiatur sonitus, quando ingredietur et egredietur sanctuarium in conspectu Domini.« Necesse est ergo pontifices sine intermissione clamare; necesse est semper praedicare; et vocis tintinnabula sonare, et ad fidem, et ad baptismum, et ad poenitentiam populum vocare. Sive enim ingrediatur sanctuarium, sive egrediatur de sanctuario, hoc agere debet, quia quandiu in ecclesia est, quandiu circa se populum cernit (populus enim sanctuarium est) semper aedificationis verba eorum auribus insonare et instillare convenit. Hoc enim cum ubique agere bonum sit, ibi tamen praecipue fieri debet, ubi ad sacramenta sumenda Dei populus venire consuevit. Quod quidem si episcopus fecerit, non morietur, [Col. 0342D] si vero non fecerit, morietur. Quid est morietur? Non enim hoc de communi morte dici videtur; 106 omnes enim moriemur: de alia igitur morte hoc est intelligendum, a quo omnipotens Deus nos eripere et liberare dignetur. Sequitur:

»Facies et laminam de auro purissimo, in qua sculpes opere caelatoris, Sanctum Domino. Ligabisque eam vitta hyacinthina, et erit super thiaram imminens fronti pontificis.« Vis cognoscere pontificem? inspice in fronte, et lege titulum, lege »Sanctum Domino.« Sic enim titulatur frons pontificis. Magna quidem reverentia digna est domus illa, quae sic titulatur. Hic autem titulus non scribitur, nisi in auro, et in auro purissimo. Quid est aurum? Sapientia: hoc enim jam supra dictum est. [Col. 0343A] Sed quia non omnis sapientia munda est; siquidem sapientia mundi stultitia est apud Deum, ideo in auro purissimo scribitur, »Sanctum Domino.« Luceat ergo sapientia in fronte pontificis, illa sapientia, quam discipulis suis ille, qui est vera sapientia, promittit, dicens: »Ego dabo vobis os, et sapientiam, cui non poterunt resistere, et contradicere omnes adversarii vestri (Luc. XXI, 15).« Qui enim hanc laminam auream non habent, magno quidem ornamento carent. Ligatur autem haec lamina vitta hyacinthina, per quam sanctam et coelicam vitam, et Dei contemplationem intelligimus. Divina namque sapientia sine hac vitta hyacinthina teneri non potest, quoniam sic scriptum est: »In malevolam animam non intrabit sapientia (Sap. I, [Col. 0343B] 18).« Erat autem haec lamina super thiaram, quoniam omnibus ornamentis sapientia in pontifice superior est, et clarius lucet: haec prima quaerenda est, haec inspicienda. Et quamvis caetera ornamenta habeat, si tamen sapientiam non habet, non est in eo ubi scribatur »Sanctum Domino;« hoc est enim nomen pontificis, quo qui non titulatur, pontifex non est. Imminet autem haec stella fronti pontificis, ut nunquam abscondatur, ut ab omnibus videatur, ut omnes illuminet, et luceat omnibus qui in domo sunt.

»Portabitque Aaron iniquitates eorum, quae obtulerint, et sacrificaverint filii Israel in cunctis muneribus, et donariis suis.« Si enim de Salvatore nostro scriptum est: »Vere peccata nostra [Col. 0343C] ipse tulit, et iniquitates nostras ipse portavit [(237) 1Kb] .« Cum populus ad delenda peccata sacerdotibus munera offerat, quid aliud sacerdotes, nisi peccata populi in muneribus portant? In muneribus ergo peccatorum onera populus deponit; sacerdotes vero econtra peccatis onerantur. Hoc autem onus officii sacerdotibus sit, ut pro peccatoribus exorantes, et suum officium digne adimplentes Dei indignationem, et iram semper placare studeant.

»Erit semper lamina in fronte ejus: ut placatus sit eis Dominus.« Semper laminam auream pontifex gestare debet, ut ejus aspectu, et praesentia populus illuminetur; portet laminam in fronte, portet lucernam in vultu, portet semper sapientiam in [Col. 0343D] manifesto, doceat et praedicet, instet semper opportune et importune, ut ei placatus sit Deus.

»Stringesque tunicam bysso, et thiaram byssinam facies.« Bysso namque tunica, et thiara stringitur, quia carnis munditie et maceratione, sanctae vitae conversatio, et gloria et corona capitis retinetur. Quamvis enim tunica bonae conversationis episcopus sit indutus, quamvis vitiis superatis, thiara byssina sit coronatus, attamen nisi carnem domando et castitate utrumque constrinxerit, facile et thiaram et tunicam perdere poterit. Unde et de se Apostolus ait: »Sic pugno, non quasi aerem [Col. 0344A] verberans, sed castigo corpus meum, et in servitutem redigo, ne forte cum aliis praedicaverim, ipse reprobus efficiar (I Cor. IX, 26).« Sequitur:

»Facies et balteum opere plumario.« Dominus enim in Evangelio dicit: »Sint lumbi vestri praecincti (Luc. XII, 35).« Qui enim praecingitur, balteo praecingitur. Balteus autem castitas est. Balteo praecingitur, qui castitatis cingulo carnem stringit, ne luxuriando per illicita fluxa vagetur. Fit autem balteus opere plumario, quoniam castitas et levem hominem reddit, et ad volandum agilem facit

»Porro et filiis Aaron tunicas lineas parabis, et balteos, ac tiaras in gloriam et honorem, vestiesque his omnibus Aaron fratrem tuum, et filios [Col. 0344B] ejus cum eo, et cunctorum consecrabis manus, sanctificabisque eos, ut sacerdotio fungantur mihi.« Tunicae namque lineae, quae multo labore, multaque et frequenti aquarum ablutione ad candoris nitorem perducuntur, carnis macerationem, ut jam supra diximus, et castitatis munditiem designant. Igitur et per tunicas, et per balteos, et per tiaras, quae et ipsae byssinae erant, pene idem significare videtur; in quo apertissime intelligi potest, quantum castitas et continentia carnis Domino placeat; haec est enim gloria et decor pontificis; his Ecclesiae ministri et indui, et decorari, et gloriari debent. Manus autem eorum consecrantur, ut bono operi insistant, ut malum et immundum neque tangant, [Col. 0344C] neque agant.

»Facies et feminalia linea, ut operiant carnem turpitudinis suae a renibus usque ad feminalia, et utentur eis Aaron, et filii ejus, quando ingredientur tabernaculum testimonii, vel quando appropinquabunt ad altare, ut ministrent in sanctuario, ne iniquitatis rei moriantur. Legitimum sempiternum erit Aaron, et semini ejus post eum. Sed et hoc facies, ut mihi in sacerdotio consecrentur.« Ecce iterum in feminalibus virtus castitatis commendatur, unde et linea fieri jubentur, quoniam per linum 107 castitas designatur. Illi enim sacerdotes non habent feminalia, qui carnem turpitudinis suae non operiunt, qui carnis pudenda non restringunt, nec refrenant, ne feminea membra aliquatenus sentiant. [Col. 0344D] Ideoque et renes, et totum femur feminalia operiunt, quia major ibi carnis titillatio sentitur: etenim si illa pars corporis diligenter custodiatur, non est unde carnis pudicitia corrumpatur. Semper igitur Ecclesiae ministri habeant feminalia, quoniam non per intervalla tabernaculum ingrediuntur, sed semper in templo Dei sunt: siquidem, et ipsi templum Dei sunt, nunquam se carnis voluptati subjiciant, semper lumbos praecinctos habeant, ne moriantur; hoc autem sit eis legitimum non temporale, sed sempiternum; hanc legem custodiant, nunquam feminalium et pudicitiae obliviscantur.



CAPUT XXIX.
[Col. 0345A]

»Tolle vitulum de armento [(238) 1Kb] , et arietes duos immaculatos, panesque azymos, et crustulam absque fermento, quae conspersa sint oleo: lagana quoque azyma, quae sint oleo lita, de simila triticea cuncta facies, et posita in canistro offeres: vitulum autem, et duos arietes.« Hic autem vitulus Christus Dominus noster intelligitur, quia de armento sanctorum patriarcharum et prophetarum secundum carnem originem ducens, pro peccatis nostris immolatus est. Hic est enim ille vitulus saginatus, quem pro laetitia redeuntis filii benignissimus ille pater occidere jussit. Notum valde est quod dicimus. De hoc autem vitulo, et de duobus arietibus plenissime in sequentibus tractabitur. Per panes [Col. 0345B] autem azymos, et crustulam absque fermento, et laganam azymam, incorruptam vitam et sanctam conversationem, et utriusque hominis integritatem intelligimus. Ideo enim et omnia azyma intelliguntur, ut non sint in fermento malitiae, sed in azymis sinceritatis et veritatis. Sunt autem et oleo lita, gratia videlicet sancti Spiritus, cujus unctione omnia bona crescunt et perficiuntur. Sed quia de his omnibus plenius postmodum locuturi sumus, interim de eis taceamus.

»Et Aaron, et filios ejus applicabis ad ostium tabernaculi testimonii. Cumque laveris patrem cum filiis aqua, et baptizati mundentur ab omnibus delictis [(239) 1Kb] , indues Aaron vestimentis [Col. 0345C] suis,« ut exutus »veterem hominem cum actibus suis, novum induat, qui secundum Deum creatus est in justitia, et sanctitate veritatis (Ephes. IV, 22).« Quae sint autem vestimenta, quibus indui debeat, subsequitur enumerans, et ait: »Id est linea, et tunica, et superhumerali et rationali, quod constringes balteo, et pones tiaram in capite ejus, et laminam sanctam super tiaram, et oleum unctionis fundes super caput ejus, atque hoc ritu consecrabitur.« Vesties, inquit, eum linea castitatis, et tunica sanctae conversationis, et superhumerali bonae operationis: cui rationale quoque doctrinae et veritatis, omnisque sapientiae indissolubiliter conjungatur. Unde et balteo utrumque stringi jubetur. »Et pones tiaram,« id est coronam victoriae in capite ejus, [Col. 0345D] per quam cujus sit fortitudinis dignoscatur. »Et laminam sanctam super tiaram,« ut in ejus fronte luceat fulgur sapientiae. »Et oleum unctionis fundes super caput ejus,« ut gratia sancti Spiritus totus delibutus, et mente, et corpore sanctificatus, dignus ante Deum apparere valeat. Haec autem, quia jam superius exposita sunt, sub brevitate transcurrimus.

Filios quoque illius applicabis, et indues tunicis »lineis, cingesque balteo, Aaron scilicet, et liberos ejus, et impones eis mitras, eruntque sacerdotes mei religione perpetua.« Saepe jam diximus, [Col. 0346A] quia per linum pudicitia et carnis munditia designatur, quia nihil est in vestimentis, quod toties lavetur, toties in aquam mergatur et ad candorem suique munditiam deducatur. Unde non solum Aaron, verum etiam filii ejus lineis tunicis indui jubentur, quoniam quicunque Deo ministrant, et virtute debent esse ornati, et balteo castitatis constricti. Idcirco in Evangelio Dominus ait: »Sint lumbi vestri praecincti (Luc. XII, 35).« Ad cujus quoque significationis sacramentum etiam mitras eis imponere jubet, quoniam et mitrae de lino fiunt; idem igitur per tunicas lineas, et per balteos, et per mitras significatur. Qui enim castitatis veste induitur, merito quidem vir praecingitur, et ut victor coronatur. Isti igitur sunt sacerdotes Dei, perpetua [Col. 0346B] religione conservata.

»Postquam initiaveris manus eorum, applicabis et vitulum coram tabernaculo testimonii.« Tabernaculo enim facto, altari aedificato, vestimentis sacerdotalibus compositis, indutis sacerdotibus, hoc nunc ex ordine restat, ut de sacrificio loquamur. Dicatur ergo: Postquam initiaveris, et consecraveris manus eorum, ut mundae dignaeque fiant Dei tangere sacrificium, applicabis et vitulum coram tabernaculo testimonii. Vitulus enim iste, ut superius diximus, Christus est: Moyses autem aliquando Christum significat; aliquando vero pro omnium Judaeorum populo ponitur, quoniam omnium dux, et princeps, omnium in se consilia gerebat. Applicuit [Col. 0346C] 108 ergo Moyses, id est populus Judaeorum vitulum coram tabernaculo testimonii, quando, datis triginta argenteis, Christum Judaei tenuerunt, et ad pontifices deduxerunt quorum judicio, quia judicatus et damnatus est, ideo subditur:

»Imponentque Aaron, et filii ejus manus super caput illius, et mactabis eum in conspectu Domini juxta ostium tabernaculi testimonii.« Quid enim per Aaron et filios ejus, nisi Anna et Caiphas, et sacerdotes, et levitae, et Scribae, et Pharisaei intelliguntur? Hi autem imposuerunt manus super caput vituli, quia in Christum Dominum manum mittere non timuerunt, clamantes et dicentes: »Secundum legem debet mori, quia Filium Dei se fecit (Joan. XIX, 7).« Unde etiam Apostolus ait: »Christi caput [Col. 0346D] Deus est (I Cor. XI, 4).« Illi ergo imponunt manus super caput Christi, qui et Deum illum esse negant, et divinitatem in illo opprimere conantur. Mactaverunt autem eum in conspectu Domini, quoniam ejus morti semper praesentialiter Dominus adfuit. Et hoc quidem juxta ostium tabernaculi testimonii, quoniam et si extra portam passus est civitatis, in civitate tamen, et juxta templum judicatus et damnatus est.

»Sumptumque de sanguine vituli pones super cornu altaris digito tuo.« Quid enim per altare, nisi crucem? Quid vero per cornua altaris, nisi [Col. 0347A] crucis cornua intelligimus? Sanguis igitur vituli super altaris cornua positus est, quia Christi sanguis de ejus digitis manibusque profluens, crucis cornua cruentavit. Reliquum autem sanguinem fundes juxta basim ejus; basis autem hujus altaris illa crucis pars intelligitur, quae terrae affixa erat. Funditur igitur sanguis reliquus ad basim altaris, quoniam totus ille Christi sanguis, qui de ipsius pedibus distillavit, et de ejus latere manavit, ad crucis basim fluendo pervenit. Sequitur:

»Sumes et adipem totum, qui operit intestina, et reticulum jecoris, ac duos renes, et adipem, qui est super eos, et offeres incensum super altare.« Quid enim per intestina, et adipem, et ea quae cordi adbaerent, quae quidem quasi invisibilia in occulto [Col. 0347B] latent, nisi Christi dilectionem, quam erga nos habuit, et ejus misericordiam et pietatem intelligere debemus? Haec enim super crucis altare Christus Dominus noster in odorem suavitatis incendens offerebat, quando pro suis persecutoribus orans dicebat: »Pater, ignosce illis, quia nesciunt quid faciunt (Luc. XXIII, 34).« De hoc etiam Psalmista loquitur, dicens: »Sicut adipe, et pinguedine repleatur anima mea (Psal. LXII, 6).« Itemque: »Memor sit Dominus sacrificii tui, et holocaustum tuum pingue fiat (Psal. XIX, 4).« Itemque tres pueri in Daniele: »Sicut in holocausto arietum, et taurorum, et sicut in millibus agnorum pinguium, sic fiat sacrificium nostrum (Dan. III, 40).« Quid est enim quod omnis adeps offerri jubetur, et holocaustum pingue [Col. 0347C] laudatur? Caro enim macra et sine pinguedine, neque quando assatur, reddit odorem, neque quando comeditur praestat saporem. Haec autem pinguedo non corporis sed spiritus, non carnis sed mentis intelligi debet. Animae namque pinguedo fides est, spes et charitas, et omnium collectio virtutum. Haec suave redolent, haec in omni sacrificio Domino placent, et sine his nullum sacrificium est acceptabile. Hoc enim adipe pingues erant illi, de quibus dicitur: »Manducaverunt omnes pingues terrae (Psal. XXI, 30).« Offert ergo Christus adipem suum, offert et holocaustum laetum et pingue, offert et odorem et saporem suavitatis. Ipse enim est mons Dei, mons coagulatus et pinguis. Hujus enim adipis odore, et [Col. 0347D] coelum repletur, et terra. Sequitur:

»Carnes vero vituli, et corium ejus, et fimum combures foris extra castra, eo quod pro peccato sit.« Hoc enim Apostolus exponens, quod totum hoc de Christo intelligi debeat, manifestat, dicens: »Quorum enim animalium infertur sanguinis in Sancta pro peccato, horum corpora cremantur extra castra; ita et Jesus ut sanctificaret per suum sanguinem populum, extra portam passus est (Hebr. XIII, 11).« Tunc enim extra castra vituli carnes, corium et fimus comburebantur, quando extra portam in [Col. 0348A] cruce pendens, pro peccatis nostris Christus Dominus noster duram mortem patiebatur. Nemo autem cum vituli fimum legerit, fimum quoque Christum significare abhorreat, hoc enim fimo pinguescit terra nostra; hoc fimo fertilis fit et caro, et anima nostra. Id ipsum enim per fimum vituli, et per Noe patriarchae discooperta verenda significari arbitror. Fimus ergo vituli crucis ignominiam significat. In hoc enim Apostolus gloriatur, dicens: »Mihi autem absit gloriari, nisi in cruce Domini nostri Jesu Christi (Galat. VI, 14).« Vitulus igitur noster, id est Verbum Dei, habet carnes, quibus reficimur. Unde ipse ait: »Qui manducat meam carnem, et bibit meum sanguinem, habet vitam aeternam (Joan. VI, 55).« Habet et corium, qud nisi de litterae superfice detractum [Col. 0348B] fuerit, ad carnes et ad spiritualem intelligentiam accedere non valemus. Nos enim ipsi quando ista dicimus, vitulum, id est Verbum Dei, quodammodo decoriamus; quod enim corium super carnes [(240) 1Kb] , hoc ignorantia super litteram. Et haec de vitulo dicta sufficiant.

»Unum quoque arietem sumes, super cujus caput ponet Aaron, et filii ejus manus, quem cum mactaveris, tolles de sanguine ejus, et fundes circa altare: ipsum autem arietem secabis in frusta, lotaque intestina ejus, ac pedes pones super concisas carnes, et super caput illius, et offeres totum 109 arietem in incensum super altare.« Quamvis enim unum, idemque et per vitulum, et per arietem intelligatur, siquidem utrumque Christi passionem significat, [Col. 0348C] differt tamen; quoniam vitulus illam ejus mortem designat, de qua Apostolus ait: »Christus semel pro peccatis nostris mortuus est, jam non moritur, mors illi ultra non dominabitur [(241) 1Kb] (Rom. VI, 9).« Aries autem hanc illius hostiam demonstrat, quae nunc quotidie in ejus memoriam in sancta Ecclesia pie a sacerdotibus immolatur. Unde et ibi super altaris cornu sanguis ponitur: hic autem solummodo circa altare funditur. Ait ergo: »Unum quoque arietem sumes, super cujus caput ponent Aaron, et filii ejus manus.« Hoc autem in loco Aaron et filii ejus, sanctae Ecclesiae episcopos et sacerdotes designant: Superius enim Synagogae significaverunt ministros. Ponunt igitur Aaron et filii ejus manus [Col. 0348D] super caput arietis, quando pontifices et sacerdotes puras manus elevant ad Christi corpus conficiendum. Pro toto quidem corpore caput posuit, quoniam caput principalior pars corporis est. Quem cum mactaveris, inquit, tolles de sanguine ejus, et fundes circa altare, quatenus et ore, et corde a fidelibus suscipiatur. Hoc enim altare non convenientius, quam hominis mens, et cor intelligi potest. Funditur igitur sanguis circa altare, quoniam mentes et corda semper tangens, nunquam Christi sanguis et passio a fidelium memoria delebitur. Semper enim in ejus [Col. 0349A] sanguine natant corda nostra, semperque ejus sanguis et passio versatur circa mentem nostram. Unde et ipse Dominus ait: »Hoc facite in meam commemorationem (Luc. XXI, 19).« Sequitur:

»Ipsum autem arietem secabis in frusta.« Arietem enim in frusta secamus, quando omnia, quae de Salvatore scripta sunt, particulariter et per sententias dividentes exponimus, nunc de ejus ineffabili nativitate, nunc de ejus praedicatione, nunc de miraculis, quae solo verbo operabatur, nunc de passione, nunc de resurrectione, nunc de ejus ascensione verbum facientes.

»Lotaque intestina, ac pedes pones super concisas carnes, et super caput illius, et offeres totum arietem super altare.« Quid enim per ejus pedes [Col. 0349B] et intestina, nisi ejus finem et passionem intelligimus? Finis enim corporis pedes sunt; intestina vero videre, horribile est. Quod ergo significatur per fimum vituli, hoc significatur per intestina et pedes arietis. Pedes ergo arietis et intestina lavamus, quando Christum Dominum non imbecillitate, sed voluntate passum esse probamus; quando sputa, flagella, spineam eoronam et totam crucis ignominiam (haec sunt enim ejus intestina) propria voluntate eum sustinuisse, ex ipsius testimonio ostendimus: »Oblatus est enim, quia ipse voluit (Isai. LIII, 7).« potestatem enim habuit ponendi animam suam, et iterum sumendi eam. Unde et dicebat: »Nisi granum frumenti cadens in terram mortuum fuerit, ipsum solum manet; si autem mortuum fuerit, [Col. 0349C] multum fructum affert (Joan. XII, 24).« Hoc enim cum dicimus, ejus pedes et intestina lavamus, et ea, quae in eo infirma, imbecillia et despicienda apparebant, nobilia, fortia et admiranda esse monstramus. Haec autem, id est, intestina et pedes arietis ponimus super concisas carnes et super caput illius, quoniam postquam Christum Deum esse de virgine natum, inter homines conversatum, caecos illuminasse, leprosos mundasse, mortuos suscitasse, et caetera quae fecit, singulariter ostendimus; tunc tandem, et his omnibus illud quoque superponere et reddere debemus, quia pro nobis passus est et propter peccata nostra mortem turpissimam et crucis ignominiam sustinuit. Hic est enim rectus ordo [Col. 0349D] praedicationis, si arietem nostrum, id est Verbum Dei concidentes in frusta secantes, a capite incipientes, ipsumque caput prius ponentes dicamus: »In principio erat Verbum, et Verbum erat apud Deum, et Deus erat Verbum (Joan. I, 1).« Hoc est enim caput arietis. Deinde autem caetera quoque membra per ordinem exponentes, postquam eum hominem factum, de virgine natum, cum hominibus conversatum, et similia, quae de eo scripta sunt, exposuerimus, tandem ad ejus passionem veniamus, et crucis ignominiam post omnia et super omnia addamus; et hoc quidem est pedes arietis et intestina super concisas carnes et super caput ponere. Quod quidem Joannes evangelista fecisse dignoscitur. Postquam enim dixerat: »In principio erat [Col. 0350A] Verbum, et Verbum erat apud Deum, et Deus erat Verbum;« consequitur, et particulatim Christi doctrina, et miraculis positis, tandem ejus passionem et crucis ignominiam per omnia superaddidit. Quod autem addit: »Et offeres totum arietem super altare:« tale est, ac si diceret: Non solum Christi divinitatem et humanitatem, verum etiam passionem, resurrectionem et ascensionem, et quaecunque de eo scripta sunt, semper in memoria, in corde et in mente habebis. Diximus enim, quia hoc altare mens et cor hominis intelligatur. Quoties ergo spiritu contribulato, corde contrito et humiliato Salvatoris nostri benigne memores sumus, eumque aliis praedicamus, toties super cordis altare totum arietem immolamus: oblatio enim Domini est odor [Col. 0350B] suavitatis; nulla enim nostra oblatio est Deo suavior quam amor, pietas, et dilectio, qua 110 circa ejus memoriam afficimur, et in ejus dulcedine suspiramus. Hac enim dulcedine Psalmista plenus dicebat: »Sitivit anima mea ad Deum vivum: quando veniam, et apparebo ante faciem Dei? fuerunt mihi lacrymae meae panes die ac nocte (Psal. XLI, 3).«

»Tolles et arietem alterum, super cujus caput Aaron, et filii ejus ponent manus. Quem cum immolaveris, sumes de sanguine ejus, et pones super extremum dextrae auriculae Aaron et filiorum ejus, et super pollices manus eorum, et pedis dextri. Fundesque sanguinem super altare per circuitum.« [Col. 0350C] Haec autem tertia oblatio illa est, de qua Psalmista loquitur dicens: »Pretiosa in conspectu Domini mors sanctorum ejus (Psal. CXV, 15).« Vitulus igitur, ut diximus, Christi passionem; primus autem aries ipsius corporis et sanguinis sacramentum, quod quotidie ubique in Ecclesia immolatur; hic autem secundus aries apostolorum et martyrum passiones et tormenta significat. De hoc enim ariete scriptum est: »Afferte Domino, filii Dei, afferte Domino filios arietum (Psal. XXVIII, 1).« Itemque: »Montes exsultaverunt ut arietes (Psal. CXIII, 4).« De hac quoque oblatione et Apostolus dicit: »Ego enim jam delibor, et tempus resolutionis meae instat (I Tim. IV, 6).« Itemque: »Obsecro vos per misericordiam Dei, ut exhibeatis [Col. 0350D] corpora vestra hostiam viventem, sanctam, Deo placentem, rationabile obsequium vestrum (Rom. XII, 1).« Ipse quoque Dominus filiis Zebedaei: »Potestis, inquit, bibere calicem, quem ego bibiturus sum?« (Matth. XX, 22.) Qui cum se posse responderent, ait: »Calicem quidem meum bibetis (ibid.);« id est vos quoque pro me patientes, Dei holocaustum et oblatio eritis. Super caput ergo hujus arietis Aaron et filii ejus manus posuerunt, quoniam incitamento pontificum et sacerdotum (qui per Aaron et filios ejus intelliguntur) statim post Christi passionem in apostolos manum injecerunt. Primum enim Stephanum et Jacobum interfecerunt, demum vero nimis crudeliter ubique Ecclesiam persecuti sunt. Et isti quidem super caput arietis manus [Col. 0351A] posuerunt, quando primitivam Ecclesiam diversis multisque tormentis afflixerunt. Diximus enim superius, quod Aaron et filii ejus, aliquando Judaeorum pontifices et sacerdotes, aliquando episcopos et sacerdotes nostros significet: illos enim significant, cum male agunt; hos autem significant, cum bonum aliquid operantur. Illos cum sanctos persequuntur; istos cum a Domino consecrantur. Unde et subditur: »Quem cum immolaveris, sumes de sanguine ejus, et pones super extremum dextrae auriculae Aaron, et filiorum ejus.« Ecce enim Aaron et filii ejus, qui modo Judaeorum pontifices et sacerdotes significabant, nunc nostros episcopos et sacerdotes significant. Qui quoniam nil sinistrum habent, ideo super eorum dextram aurem, et manum, [Col. 0351B] et pedem, sanguis arietis poni jubetur. Judaei vero dextram aurem non habent, quam servo Malcho beatus Petrus abscidit. Nihil enim sinistrum habent sancti; et ideo in Evangelio Dominus ait: »Nesciat sinistra tua, quid faciat dextera tua (Matth. VI, 23).« Sanguis enim arietis nobis aures tangit, quando martyrum passiones nos audire delectat. Sed quia perparum audire prodest, nisi et eorum actus imitemur, ideo etiam manus sanguine tinguntur, quatenus eos et in operatione, et si necesse fuerit, in passione sequamur. Tangit autem et pedes, ut bonum exemplum, quod ex eis capimus, aliis etiam nos praedicare non pigeat secundum illud Apostoli: »Quam speciosi pedes evangelizantium pacem, evangelizantium bona!« (Rom. X, 15.) Quod autem extremum [Col. 0351C] auriculae sanguis tangit, hoc est intelligere, quod aures sanctorum usque ad extremam saeculi consummationem verbo Dei nunquam claudentur. Et quoniam Judaeorum quoque populus circa mundi finem ad Dei verbum audiendum aures aperiet, non immerito extremum auriculae Aaron tetigisse dicitur: extremum enim auriculae tangere, est ultimos et extremos ad poenitentiam vocare. Funditur autem sanguis arietis super altare per circuitum, quoniam omnium mentes et corda in sanctorum martyrum passionibus, constantia et sanguine delectantur. Sive enim totam Ecclesiam, sive uniuscujusque mentem intelligamus; sanguis tamen martyrum super altare funditur, quoniam fidelium mentibus [Col. 0351D] martyrum passiones narrantur. Sequitur:

»Cumque tuleris de sanguine, qui est super altare, et de oleo unctionis, asperges Aaron, et vestes ejus, filios, et vestimenta eorum.« Sanguis enim de altari, et oleum unctionis super Aaron, et vestes ejus aspergitur, quoniam SS. martyrum passiones et gratia Spiritus sancti, qua peruncti erant, omnibus episcopis et sacerdotibus ad praedicandum et imitandum traduntur. Imitari autem ad Aaron, praedicari autem ad vestes ejus pertinet. Dum enim martyrum sanguis in vestibus videtur, ipsae etiam vestes quodammodo praedicant martyrum passiones. Dum vero Aaron et sanguine tingitur, et oleo ungitur, tunc quidem sacerdos et martyrium imitatur, et gratia roboratur. Ille enim sacerdos martyrum [Col. 0352A] sanguine non tingitur, qui martyrum spermit imitari passiones; si vero eorum martyria etiam praedicare negligit, procul dubio nec in vestes eorum sanguinem suscepit. Vestis enim nostra caro est; hac enim veste induitur anima; cum ergo lingua carnis, martyria martyrum praedicamus, eorum sanguinem in vestimento quodammodo ferimus. Hic autem sanguis tollitur de altari cordis nostri, quia quod in corde habemus, hoc agimus, et docemus,

»Consecratisque et ipsis, et vestibus eorum, tolles adipem de ariete, et caudam, et arvinam, 111 quae operit vitalia, ac reticulum jecoris, et duos renes, atque adipem, qui super eos est, armumque dextrum, eo quod sit aries consecrationis, tortam panis unius, crustulam [Col. 0352B] conspersam oleo, laganum de canistro azymorum, quod positum est in conspectu Domini.« Consecratis, inquit, et ipsis, et vestibus eorum, quatenus eorum vitam imitentur, quorum et ipsi et eorum vestimenta sanguine asperguntur, tolles adipem de ariete, et caetera quae sequuntur. Non enim sufficit, nos solo arietis sanguine aspergi, nisi ejus adipem, et caudam, et arvinam, et caetera quae hic posita sunt, de ariete suscipiamus, quoniam non solum martyrum passiones, verum et eorum vitam, mores et sapientiam amplecti et imitari debemus. Tolle igitur adipem, dico non carnis, sed mentis; mentis enim adeps justitia est, prudentia, temperantia et fortitudo: hoc enim adipe incrassatur anima. Tolle et caudam, ut sunt illi, de quibus loquitur; ita ut [Col. 0352C] usque in finem in bono opere perseveres. »Qui enim perseveraverit usque in finem, hic salvus erit (Matth. XXIV, 13);« cauda enim pro fine ponitur, quoniam finis corporis cauda est. Tolle et arvinam, quae operit vitalia: vitalia enim corda sunt, quoniam ibi est vita. Arvina igitur cordis sapientia et scientia intelliguntur. Macrum est illud cor, quod hac arvina non impinguatur. Tolle et reticulum jecoris, ut nihil de pinguedine relinquas. Omnis enim arietis hujus pinguedo bona est, ad jecur enim, secundum physicos, digestio pertinet, unde et patremfamilias illud vocant, quoniam ejus officio caetera nutriuntur. Macrum autem, infirmum et debile jecur digerere cibos non valet. Reticulum igitur jecoris quid erit? [Col. 0352D] nisi illa intelligentia, qua sanctarum Scripturarum intelligentias ruminando digerimus. Cibus enim, qui non digeritur inutilis est. Scriptura enim, quae non intelligitur, infructuosa est. Ut ergo nostrum jecur pinguescat, tollamus hujus reticulum jecoris: tolle similiter et duos renes, et adipem, qui super eos est, ut tales sint renes tui, quales et sanctorum renes fuerunt. »Sint lumbi tui praecincti (Luc. XII, 35);« ubi dominatur libido, dic Domino cum Psalmista: »Proba, me Deus, et tenta me, ure renes meos, et cor meum (Psal. XXV, 2). Sed quia castitas carnis inutilis est, nisi et castitas mentis habeatur, adipem quoque, qui super renes est, tollere jubetur. Tunc enim castitas pinguis est, quando neque caro a fornicatione, neque anima ab haeretica pravitate, vel [Col. 0353A] vitiorum amore corrumpitur. Tolle et armum dextrum. Audi Apostolum dicentem: »Alter alterius onera portate, et sic adimplebitis legem Christi (Galat. VI, 2);« ut quomodo Christum te, ita te proximum ferre non pigeat. Ille enim episcopus non habet armos, qui aliorum onera portare non vult. Est autem hic aries consecrationis, quoniam hoc ariete, et Aaron, et filii ejus consecrantur. Tolles et tortam panis unius, et crustulam conspersam oleo, et laganum de canistro azymorum, quod positum est in conspectu Domini. Per tortam enim panis unius, et crustulam, et laganum, fidem, spem et charitatem intelligimus. Sicut enim panis inter omnes cibos, ita fides omnium virtutum prima et maxima est: »Sine fide, impossibile est placere Deo (Hebr. I, [Col. 0353B] 6):« haec prima datur, haec in baptismo suscipitur, quam qui non habet, nihil habet. Est autem torta panis unius, quoniam et fides una est. Sic enim Apostolus ait: »Unus Dominus, una fides, unum baptisma (Ephes. IV, 5).« Sed quare torta? Torta enim similitudinem coronae exprimit; per fidem autem venitur ad coronam, unde cum Apostolus dixisset: »Bonum certamen certavi, cursum consummavi, fidem servavi (II Tim. IV, 7),« mox addidit, dicens: »De reliquo mihi reposita est corona justitiae (ibid.).« Crustula vero spem significat: quod enim in sartagine frigimur, quod in craticula assamur, quod in diversis tribulationibus affligimur, hoc totum spes futurae beatitudinis operatur. Unde et Apostolus ait: »Si enim quod non videmus, speramus, [Col. 0353C] per patientiam exspectamus (Rom. VIII, 25).« Quid vero laganae latitudo, nisi charitatem designat, de qua scriptum est: »Latum mandatum tuum nimis (Psal. CXVI, 96):« in hoc enim mandato »universa lex pendet et prophetae (Matth. XXIV, 40).« Haec enim omnia et azyma sunt, et oleo lita, quoniam sincera et incorrupta sunt, et Spiritus sancti gratia perfusa. Fides enim, quae catholica non est, et quae sine operibus mortua est, illa quidem neque azyma est, neque oleo lita. Sunt autem omnia haec in canistro azymorum posita et collecta, per quod librum istum, librum, inquam, Exodi intelligimus. In hoc enim libro cuncta Dominus Moysi et colligere, et scribere jussit, et ita Aaron et filiis ejus [Col. 0353D] tradere praecepit. Quia ergo Aaron, et filii ejus episcopos et sacerdotes designant, cui hoc canistrum, id est liber iste, nisi episcopis et sacerdotibus traditus intelligitur? Nobis enim ad legendum, ad meditandum, ad docendum et observandum, omnia ista tradita sunt. Unde et subditur:

»Ponesque omnia super manus Aaron, et filiorum ejus, et sanctificabis eos, elevans coram Domino.« Tunc enim episcopus sanctificatur, quando sacram legem, et divina volumina ad meditandum, et docendum suscipit, et se non labiis tantum, sed toto corde servare promittit. Elevat autem ea coram Domino, quoniam et in vita ei, et in doctrina talem se exhibet, cujus obsequia sursum ferri, et a Deo videri, et recipi mereantur. Ille enim sursum non elevat neque [Col. 0354A] se, neque munera sua, qui vitiorum contagio deturpat, et deprimit vitam, et animam suam. Sequitur:

»Suscipiesque munera de manibus eorum, et infundes super altare in holocaustum odorem suavissimum in conspectu Domini, 112 quia oblatio ejus est.« Nisi enim Domino ista placuissent, nequaquam Moysi, suo mediatori, et quodammodo vicario ea Dominus suscipere praecepisset: quod enim Moyses suscipit, hoc et a Deo suscipitur. Incenduntur autem super altare, ut suavem reddant odorem, et Domino placeant. Ait enim Apostolus: »Christi bonus odor sumus Deo: aliis sumus odor vitae ad vitam, aliis odor mortis ad mortem (II Cor. II, 15).« Cum enim ea, quae superius dicta [Col. 0354B] sunt, fidelium mentibus praedicando infundimus, tunc super cordis altare canistrum evacuamus, et ea, quae in eo reposita fuerant, in odorem suavitatis incendimus. Hoc enim odore et Deus placatur, et ad quoscunque odor iste pervenerit, in eo delectantur. Haec enim oblatio Domino est. Unde Psalmista: »Immola Deo sacrificium laudis (Psal. XLIX, 14).« Cum enim praedictum canistrum super altare, id est super fidelium mentes effunditur, cum liber exponitur, cum sacra Scriptura praedicatur tunc sacrificium laudis Deo immolatur. Cum ergo sacerdotes Dei tale sacrificium offerunt, cum populo praedicant, cum fidelium mentes accendunt et incendunt; tunc cum oblationibus suis fit Domino suavissimus odor. [Col. 0354C] Sequitur:

»Sumes quoque pectusculum de ariete, quo initiatus est Aaron, et sanctificabis illud elevatum coram Domino, et cedet in partem suam. Sanctificabis et pectusculum consecratum, et armum, quem de ariete separasti, quo initiatus est Aaron, et filii ejus, cedentque in partem Aaron, et filiorum ejus jure perpetuo a filiis Israel, quia primitiva sunt et initia de victimis eorum pacificis, quae offerunt Domino.« Aries enim, quo initiatus et consecratus est Aaron, hic est de quo usque modo locuti sumus, cujus pectusculum et armum Aaron suscipit; quoniam episcopi et sacerdotes omnium consilia in pectore, et omnium pondera super humeros ferre debent. Qui enim tot animalium pectora, [Col. 0354D] armosque comedunt, eos, et sapientes, et fortes, et ut ita dixerim, pectorosos et armosos esse oportet, Ideo enim vobis, episcopi et sacerdotes, pectora dantur, ne locus vobis desit, in quem Dei thesaurum reponatis. Habetis autem et armos, ut totius Ecclesiae pondera potenter ferre valeatis. Sed videant sacerdotes, qui et armos, et pectora sanctificata comedunt, ut et armos, et pectora sancta, et justa habeant. Sanctum enim pectus sancta eructat, et super sanctos humeros non ascendit iniquitas. Haec autem et inter primitias computantur, et ideo sacerdotum sunt, quia omnes primitiae sacerdotibus a populo dantur.

»Vestem autem sanctam, qua utitur Aaron, habebunt filii ejus post eum, ut ungantur in ea, et [Col. 0355A] consecrentur manus eorum. Septem diebus utitur ea, qui pontifex pro eo fuerit constitutus de filiis suis, et qui ingredietur tabernaculum testimonii, ut ministret Domino in Sanctuario.« Vos enim, episcopi et sacerdotes, filii estis Aaron; si tamen Aaron imitamini, et Moysi fratres estis: illius utique Moysi, qui ait: »Narrabo nomen tuum fratribus meis (Psal. XXI, 23).« Vos ergo habetis vestem Aaron, vos gloria et decore, omniumque virtutum ornamento induti estis. Vos rationale et superhumerale habetis, vos sancti Spiritus gratia inuncti estis; vestrae quoque manus ad Christi corpus, et sanguinem conficiendum, omneque bonum et honestum agendum sunt consecratae: vos enim septem diebus hac veste utimini, quoniam omnibus diebus ea utimini, [Col. 0355B] et nunquam ea exspoliamini. Non enim sunt dies, nisi septem; quod autem septem diebus fit, omni tempore fit.

»Arietem autem consecrationis tolles, et coques carnes ejus in loco sancto, quibus vescetur Aaron, et filii ejus.« Diximus enim per hunc arietem, apostolorum omniumque martyrum multitudinem intelligi. Horum autem carnes comedunt episcopi et sacerdotes, eorumque filii, non sicut illi, de quibus dicitur: »Quia comederunt Jacob (Psal. LXXVIII, 7).« Apostolorum enim et martyrum nos carnes comedimus, quoniam ipsi sunt panis noster, ipsi sunt cibus noster, ipsi sunt refectio nostra; eorum exemplis vivimus, eorum doctrina nutrimur, eorum sermonibus et operationibus saturamur. Horum [Col. 0355C] autem carnes coquimus in loco sancto, quia eorum scripta, doctrinam, et exempla in corde fideli meditamur, et sana intelligentia ruminamus. At vero haretici non coquunt has carnes in loco sancto, quonism in sterquilinio haeretici cordis cuncta male intelligendo depravant. Eorum igitur exempla sequamur, quorum pane saturamur.

»Panes quoque qui sunt in canistro, in vestibulo tabernaculi testimonii comedent, ut sit placabile sacrificium, et sanctificent offerentium manus.« Comedimus jam carnes arietis, comedamus et panes, qui sunt in canistro uterque enim cibus bonus est, et ad comedendum suavis: audivimus enim apostolorum et martyrum vitam et doctrinam; audiamus [Col. 0355D] et ea, quae in hoc canistro, id est in hoc libro continentur: audivimus nova, audiamus et vetera. Bonus enim ille est, qui profert de thesauro suo nova et vetera. Hos autem panes in vestibulo tabernaculi et in loco sancto comedere debemus, quatenus non demus sanctum canibus, nec spargamus margaritas ante porcos. In loco sancto comedamus illos, in conventu fidelium eos expendamus, comedamus et exponamus. Quare hoc? ut sit placabile sacrificium, ut nomen Domini non blasphemetur, utrumque ministerium non vituperetur, et sanctificentur offerentium manus. Si enim recte offeras, non recte dividas, 113 peccasti [(242) 1Kb] (Gen. IV, 7): sicut enim videndum [Col. 0356A] est, quid offeras, et cui offeras, ita et videndum est, ubi offeras. Unde et subditur: »Alienigena non vescetur ex eis, quia sanctificata sunt.« Majora enim Scripturarum sacramenta solis fidelibus tradenda sunt: quae enim conventio fidelis cum infideli? Infidelibus ergo fides praedicetur; quod si quis convertatur, accedat, et edat: »Alienigena enim non vescetur ex eis. Quod si remanserit de carnibus consecratis, sive de panibus usque mane, combures reliquias igni: non comedentur, quia sanctificata sunt.« Hoc enim puto esse illud, quod superius de agno phase dictum est: »Si quid residuum fuerit, igne comburetur (Exod. XII, 10).« Non enim omnia comedi possunt, quoniam non omnia intelligi possibile est, multa relinquentur [Col. 0356B] usque mane, et prius haec nox, haec vita tenebris et ignorantia plena finietur; prius sol justitiae orietur, quam omnia sanctarum Scripturarum sacramenta intelligantur. Quae ergo intelligi non possunt, igne fidei comburantur, sanctoque spiritui committantur, et firmo charitatis amore credantur. Non enim propter aliud reliquias comedere interdictum fuerat, nisi ut ea, quae intellectui non patent, quae Dei sapientia occulta esse voluit, nos perscrutari et investigare omittamus. Qualiter enim Verbum caro factum est, qualiter vel a Patre, vel a matre Dei Filius genitus est; qualiter Spiritus sanctus a Patre procedat et Filio, multaque alia his similia, nulli unquam hominum in hac vita revelata sunt.

»Omnia, quae praecepi tibi, facies super Aaron, [Col. 0356C] et filiis ejus. Septem diebus consecrabis manus eorum, et vitulum pro peccato offeres per singulos dies ad expiandum.« Quid est enim septem diebus consecrabis manus eorum? Audite, episcopi, audite, sacerdotes: nullus dies praetermittatur, omni die consecrari debent manus vestrae, non enim sunt dies nisi septem; qui ergo septem diebus consecratur, omnibus diebus consecratur. Omnibus autem diebus illius manus consecrantur, qui semper manus et opera sua custodit, ut munda sint, ut nihil mali operentur, et ut cunctis bonis operationibus insistant. Offert autem et vitulum ad expiandum per singulos dies, qui nunquam unigeniti Filii Dei obliviscitur passionis. Vitulus [Col. 0356D] enim iste Christus est, cujus dum nativitatem, doctrinam, operationem, miracula, crucem, flagella, passionem, spineam coronam et caetera, quae pro nobis sustinuit, in mente habemus, magnum ad peccata expianda sacrificium Deo offerimus. Offertur etiam et vitulus iste ad expiandum per singulos dies, quoniam usque ad saeculi consummationem Christi corporis et sanguinis sacramentum sancta Ecclesia quotidie offerre non cessabit.

»Mundabisque altare, cum immolaveris expiationis hostiam et unges illud in sanctificationem.« Quod enim hoc altare Ecclesiam significet, superius, cum de eo loquebamur, ostendimus. Cum enim [Col. 0357A] uniuscujusque fidelium mens altare vocetur, multo magis altare, tota Ecclesia et intelligi, et dici debet. Hoc autem altare toties mundari oportet, quoties expiationis hostia immolatur in eo. »Qui enim« hanc hostiam »indigne manducat et bibit, judicium sibi manducat et bibit (I Cor. XI, 29).« Apostoli enim verba sunt haec. Mundatur enim altare istud poenitentia, lacrymis, eleemosynis, et misericordiae operationibus. Ungitur autem in sanctificationem oleo pietatis, et gratia Spiritus sancti; hoc enim oleo sanctificatur Ecclesia. Sequitur.

»Septem diebus expiabis altare, et sanctificabis, et erit Sanctum sanctorum; omnis qui tetigerit illud, sanctificabitur.« Quod enim septem dies omne tempus significent, saepe jam dictum est. [Col. 0357B] Quod vero omni tempore sanctificatur et in melius proficit, sanctum est; imo Sanctum sanctorum. Sanctificatur autem omnis qui hoc altare tangit, quoniam quicunque ecclesiasticam religionem suscipit, et sanctorum exemplis corde tangitur et compungitur, ille procul dubio sanctus efficitur.

»Hoc est, quod facies in altari: Agnos anniculos duos per singulos dies jugiter, unum agnum mane, et alterum vespere: decimam similae conspersae oleo contuso, mensuram quartam partem hin, et vinum ad libandum ejusdem mensurae in agno uno.« Quamvis enim duo agni unum idemque significent (siquidem illum agnum significant, qui tollit peccata mundi), aliter tamen quotidie in Ecclesia, aliter in cruce immolatus est Christus. Hic enim [Col. 0357C] a fidelibus cum pietate, ibi vero a Judaeis cum crudelitate immolatus est. Et quidem mane et vespere noster quoque agnus immolatus est; quoniam Christus Dominus noster mane a Judaeis judicatus, damnatus, flagellatus et consputus, ligatus, alapis caesus, multisque injuriis affectus est; vespere autem in cruce pendens spiritum emisit. Unde Psalmita inquit: »Dirigatur oratio mea sicut incensum in conspectu tuo, elevatio manuum mearum, sacrificium vespertinum (Psal. CXL, 2).« Nos quoque duos agnos immolemus, et mane, et vespere crucis Christi et passionis memores simus; ut per memoriae compunctionisque sacrificium, quod mane immolamus, ab omnibus adversis per totum diem securi esse possimus. Illud [Col. 0357D] vero, quod vespere agimus ab omni vitiorum infestatione per totam noctem reddat esse securos. Hoc est enim mane et vespere, quod die ac nocte, quod omni tempore. Offeramus autem et decimam partem similae; offeramus et vinum ejusdem mensurae. O admirabile sacramentum! hoc est enim sacrificium Melchisedech, hoc est sacrificium pontificis nostri; pontificis quidem, cui dictum est: 114 »Tu es sacerdos in aeternum secundum ordinem Melchisedech (Psal. CIX, 5).« Similam enim et vinum obtulit Christus; similam et vinum et nos quotidie immolamus: panis enim cor roborat, et vinum laetificat cor hominis. Conspargitur autem haec simila, haec medulla frumenti, hic panis vivus, qui de coelo descendit, oleo contuso, quoniam ejusdem Spiritus [Col. 0358A] sancti operatione panis iste mutatur in Christi carnem, cujus obumbratione et inspiratione de virgine natus est Christus. Quia vero decimam, et quartam afferri jubet, illud apertissime significare videtur, quod nullius a Deo suscipiatur oblatio, qui Novum et Vetus non recipit Testamentum. Igitur fide utriusque Testamenti, et oleo Spiritus sancti panem, et vinum offeramus; quibus et agnus quidem ideo adhibetur, quoniam in agni carnem et sanguinem ista mutantur.

»Alterum vero agnum offeres ad vesperam, juxta ritum matutinae oblationis, et juxta ea, quae diximus in odorem suavitatis, sacrificium est Domino oblatione perpetua in generationes vestras.« Quia enim unum, idemque uterque agnus significat, ideo uno eodemque ritu et vespere offertur, et mane. Fit [Col. 0358B] autem hoc sacrificium oblatione perpetua, quoniam usque ad saeculi consummationem in sancta Ecclesia haec oblatio non finietur. Sed ubi fit, sequitur:

»Ad ostium tabernaculi testimonii coram Domino, ubi constituam, ut loquar ad te, ibique praecipiam filiis Israel, et sanctificabitur altare in gloria mea. Sanctificabitur et tabernaculum testimonii cum altari, et Aaron cum filiis ejus, ut sacerdotio fungantur mihi, et habitabo in medio filiorum Israel, eroque eis Deus, ut sciant quia ego Dominus Deus eorum, qui eduxi eos de terra Aegypti, ut manerem inter illos ego Dominus Deus eorum.« Ad ostium namque tabernaculi fit sacrificium, quia ibi sunt sacerdotes, imo ipsi sunt ostium, caeteraque fidelium multitudo per eos ingreditur tabernaculum. [Col. 0358C] Ad ostium quippe fit sacrificium, ut statim in ipso fidei introitu, et baptismate suscepto, Christi corporis et sanguinis in Christo regenerati participes fiant. Unde et juxta altare labium ponitur, in quo lavantur sacerdotes. De hoc enim in sequentibus dicetur.



CAPUT XXX.

»Facies quoque altare ad adolendum thymiama de lignis setim, habens cubitum longitudinis, id est quadrangulum, et duos cubitos in altitudine, cornua ex ipso procedent vestiesque illud auro purissimo, tam craticulam ejus, quam parietes per circuitum, et cornua.« Superius enim altare totam Ecclesiam, hoc autem Christi humanitatem significat, unde propter suavitatis odorem, qui super eo offerebatur, altare thymiamatis appellatur. Ad [Col. 0358D] hoc autem soli pontifici ad immolandum accedere licebat, quoniam unius summique pontificis humanitatem significabat. Hujus enim altaris fragrantiam senserat Ecclesia, cum dicebat: »Trahe me post te, curremus in odorem unguentorum tuorum (Cant. I, 4).« Hujus odorem et Isaac sentiens, ait: »Ecce odor filii mei, sicut odor agri pleni, cui benedixit Deus (Gen. XXVII, 27). Hic est ille flos campi et lilium convallium, in quo septem Spiritus sancti gratiae requiescunt. Est autem hoc altare de lignis setim, de lignis fortibus et imputribilibus. Unde et Psalmista de eo loquens, ait: »Nec dabis sanctum tuum videre corruptionem (Psal. XV, 10).« Setim namque spina interpretatur; spinis autem hoc altare coronatum [Col. 0359A] legimus. Est autem quadrangulum, utpote firmum, stabile et immobile. Haec est autem illa firma petra, super quam fundatur Ecclesia. Elevatur autem duobus cubitis in altitudine, quia quasi duobus cubitis, Deo et homine conficitur. Habet autem unum cubitum in latitudine, quia Deus et homo unus est Christus. Denique quia Filius in Patre, et Pater in Filio, et Spiritus sanctus ab utroque procedit, non immerito tribus cubitis hoc altare metitur. Cornua vero ex Christo procedunt, quoniam omnis ejus virtus, et fortitudo, non per accidens, non aliunde venit, sed semper naturaliter et substantialiter eam in se habet, possidet Salvator noster. Vestitur autem auro purissimo, quia non solum sapientiae et scientiae luce refulget; verum et ipse est, a quo est omnis sapientia, [Col. 0359B] et cum quo fuit semper, et est ante aevum. Haec est enim illa domus, quam sapientia aedificasse dicitur: »Sapientia aedificavit sibi domum, excidit columnas septem (Prov. IX, 1).« Quia ergo tota haec domus a sapientia aedificatur, merito totum altare auro purissimo vestitur. Quoniam autem per craticulam, quae in modum retis facta fuerat, ejus praedicatio intelligitur, quis digne dicere valeat, quanta sapientiae et scientiae luce haec craticula refulgeat? Hoc enim est illud rete, quod Dominus in dextram navigii apostolis mittere jubet. Sequitur:

»Faciesque ei coronam aureolam per gyrum, annulos aureos sub corona per singula latera, ut mittantur in eos vectes, et altare portetur. Ipsos [Col. 0359C] quoque vectes facies de lignis setim, et inaurabis eos.« Coronatur enim hoc altare, sicut Psalmista de homine Deo testatur, dicens: »Minuisti eum paulo minus ab angelis, gloria, et honore coronasti eum (Psal. VI, 8).« Itemque: »Posuisti in capite ejus coronam de lapide pretioso (Psal. XX, 4). Haec autem corona, aureola est, quoniam sapienter acquisita est. Quid autem per quatuor annulos aureos (tot enim sunt annuli, quot et altaris anguli) nisi quatuor Evangelia intelliguntur? His enim altare et levatur, et portatur, quoniam evangelica praedicatione Christi nomen, et gloria ubique 115 terrarum delata est. Sed a quibus? a sanctis utique apostolis et evangelistis, episcopis Ecclesiaeque doctoribus. Isti enim sunt illi vectes, [Col. 0359D] quibus altare portatur; isti circulos aureos, id est Evangelia penetrant, eorumque sententiis involuti ab eis non separantur. De his enim scriptum est: »Qui ascendis super equos tuos, et quadrigae tuae salvatio (Habac. III, 8).« Isti enim et vectes dicuntur, et equi; qui bene dicuntur esse de lignis setim, utpote fortes, incorruptibiles et aeterni. Sunt autem deaurati, quia multa sapientiae luce refulgent.

»Ponesque altare contra velum, quod ante arcam pendet testimonii coram propitiatorio, quo tegitur testimonium, ubi loquar tibi.« Contra velum namque ponitur altare, et non inter velum, quatenus et ab omnibus videatur, et thymiamatis odore, quod in eo adoletur, omnes perfundat et repleat. Hoc est enim quod Dominus ait: »Ego palam locutus sum [Col. 0360A] mundo semperque docui in synagoga, ubi omnes Judaei conveniunt (Joan. XVIII, 20).« Stat autem altare coram propitiatorio, quoniam Christus Dominus noster propitiationis et misericordiae nunquam obliviscitur, semperque ad propitiatorium respicit, semperque ad se venientibus miseretur. Ibi autem loquitur Dominus, in eo loquitur Dominus, quia ipse est Deus et Dominus. Sequitur:

»Et adolebit incensum super eo Aaron, suave fragrans mane, quando componet lucernas, incendet illud, et quando collocabit eas ad vesperum, uret thymiama sempiternum coram Domino in generationes vestras.« Aaron namque ipse est Jesus pontifex et sacerdos noster, qui super altare carnis assumptae omnium thymiamatum fragrans [Col. 0360B] odore, cunctos per circuitum suae famae notitia delectabat: hoc faciebat mane et vespere. Quid est mane, et vespere? omni tempore: mane enim diei, vespere autem noctis est initium: mane autem pro die, vespere autem pro nocte ponitur; dies vero et nox omne tempus significant. Mane ergo, et vespere lucernas Aaron componebat et collocabat, quoniam Christus Dominus noster, verbi doctrina, virtutum admiratione, gratiarum diversitate fideles suos omni tempore illuminabat, talibus enim lucernis illuminantur fidelium corda.

»Non offeretis super eo thymiama compositionis alterius, nec oblationem, nec victimam, nec libabitis libamina.« Nihil enim extraneum, vel corruptum, [Col. 0360C] vel vitiatum, nihil deterioris dogmatis offeretur in hoc altari; quoniam Christus Dominus noster »peccatum non fecit, nec dolus inventus est in ore ejus (I Petr. II, 22): nihil nisi justitiam, pietatem, mansuetudinem, charitatem, sapientiam, concordiam, pacem, et similia hoc altare redolet; talis hinc odor funditur, talia thymiamata fragrant. Cum enim Apostolus dicat: »Christi bonus odor sumus Deo in omni loco (II Cor. II, 15),« qualem ipsum Christum odorem esse putamus?

»Et deprecabitur Aaron super cornua ejus semel per annum in sanguine, quod oblatum est pro peccato, et placabitur super eo in generationibus vestris, Sanctum sanctorum erit Domino.« Semel enim pontifex noster Jesus Christus super hujus [Col. 0360D] altaris cornua, id est in humanitate, quam de virgine matre susceperat, pro peccatis Judaeorum deprecatus est Patrem, quando dixit: »Pater, ignosce illis, quia nesciunt quid faciunt (Luc. XXIII, 34).« Ipse enim sacerdos, ipse hostia, ipse altare in proprio sanguine »introivit semel in sancta, aeterna redemptione inventa (Hebr. IX, 12):« hoc enim sacrificio, hujus pontificis precibus, cunctis generationibus placatus est Dominus. Quod autem sequitur: »Sanctum sanctorum erit Domino,« de altari intelligi debet: corpus enim Christi Sanctum sanctorum est, quoniam ab eo caetera sanctificantur. Hucusque de altari.

»Locutusque est Dominus ad Moysen, dicens: Quando tuleris summam filiorum Israel, juxta numerum, dabunt singuli pretium pro animabus [Col. 0361A] suis Domino, et non erit plaga in eis, cum fuerint recensiti. Hoc autem dabit omnis, qui transit ad nomen dimidium sicli, juxta mensuram templi. Siclus viginti obolos habet. Quod habetur in numero a viginti annis et supra dabit pretium [(243) 1Kb] .« Omnis, inquit, qui numeratur, id est, qui transit ad nomen, qui re et nomine ascribitur in populo Dei, ferat pretium, non sit vacuus, nec sine munere, quia redemptio animae propriae divitiae. Sed quid dabit? dimidium sicli. Siclus enim viginti obolos habet; dabit ergo decem obolos. Sed quare decem? Vis audire quare? Quia decem sunt verba legis; tanto enim pretio unusquisque redimit animam suam. Non occidisti, unum siclum dedisti; non es moechatus, duos siclos dedisti; non fecisti furtum, tres siclos [Col. 0361B] dedisti, et sic in caeteris. Tot enim das siclos quot praecepta custodis. Unde et secundum mensuram templi dari jubentur. In templo enim lex est. In templo Decalogus reperitur et metitur. Dant autem pretium a viginti annis et supra, quia ejus pretium non recipitur, quia decem non duplicat, quia Testamentum dupliciter non intelligit, quia secundum litteram, et spiritum utriusque Testamenti non laudat expositionem. Hinc enim Judaei, hinc et Manichaei reprobantur.

»Dives non addet ad dimidium sicli, et pauper nihil minuet; susceptamque pecuniam, quae collata est a filiis Israel, trades in usus tabernaculi testimonii, ut sit monumentum eorum coram Domino, et propitietur animabus illorum.« Dives enim ad medium sicli nihil addit, quoniam qui decem [Col. 0361C] verba legis observat, nihil est, quod 116 ulterius agat. Pauper vero nihil minuere debet, quoniam »qui in uno offendit, factus est omnium reus (Jac. II, 10).« Omnis autem haec pecunia tradatur in usus tabernaculi testimonii, ut quicunque legis mandata custodit, non ad favorem vulgi, sed ad animae utilitatem hoc faciat, semperque illud in mente habeamus: »Amen dico vobis, receperunt mercedem suam (Matth. VI, 10).« Tales enim tabernaculo testimonii inutiles sunt; quoniam muri Jerusalem ex his non aedificantur.

»Locutusque est Dominus ad Moysen, dicens: Facies et labium aeneum cum basibus suis ad lavandum, pones illud in tabernaculum testimonii, et altare, et missa aqua, lavabunt in eo Aaron, et filii ejus [Col. 0361D] manus suas ac pedes, quando ingressuri sunt tabernaculum testimonii, et quando accessuri ad altare, ut offerant in eo thymiama Domino, ne forte moriantur, legitimum sempiternum erit ipsi, et semini ejus per successiones.« Quid enim per labium, nisi baptismum? Quid per basim ejus, nisi fidem intelligamus? Est autem labium aeneum, quoniam sine sono, confessionisque voce non datur baptismus: »Corde enim creditur ad justitiam, ore autem confessio fit ad salutem (Rom. X, 10).« Unde pro parvulis, qui loqui non possunt, alii fidem promittentes [Col. 0362A] intercedunt. Ponitur autem labium inter tabernaculum et altare, ut quicunque tabernaculum ingredi, vel ad altare accedere desiderat, prius aqua lavetur, et baptismi sacramento regeneretur. Et prius quidem Aaron cum filiis suis, nunc autem sacerdotes nostri cum omnium fidelium multitudine in hoc labio lavantur: omnes enim aut sacerdotes sumus, aut filii sacerdotum. Et illi quidem manus et pedes, nos autem totum corpus lavantes, ab omni vitiorum sorde mundamus, quamvis non indigeat, nisi ut pedes lavet. Lavamus tamen et nos quotidie poenitentia peccatorum, compunctionis lacrymis et pietatis, misericordiaeque operationibus. Nam et hoc labium est, in quo sacerdotes ad altare accessuri, quoditie lavari et mundari debent, ne forte moriantur. [Col. 0362B] Si ergo timent mori, laventur ne moriantur; non accedant ad altare nisi loti: prope est aqua, prope sunt lacrymae et poenitentia. Sic enim David, sic et Petrus mundatus est, aliter enim ulterius baptizari non licet.

»Locutusque est Dominus ad Moysen, dicens: Sume tibi aromata primae myrrhae et electae, quingentos siclos, et cinnamomi aromatici medium, id est ducentos quinquaginta siclos, calami similiter ducentos quinquaginta siclos, casiae autem quingentos siclos in pondere sanctuarii, oleum de olivetis mensuram hin.« Per has enim quatuor species aromaticas, quatuor jam saepe dictae virtutes principales intelliguntur; id est prudentia, justitia, fortitudo et temperantia. Ex his enim si oleum [Col. 0362C] S. Spiritus eis admisceatur, fit unguentum admirabilis compositionis, quo quicunque perunctus fuerit, absque omni dubitatione sanctificatur. Hoc enim unguentum Salvatori nostro nomen dedit, ut Christus a chrismate diceretur: unde et ipse ait: »Spiritus Domini super me, eo quod unxit me, evangelizare pauperibus misit me (Luc. IV, 18).« Sequitur:

»Faciesque unctionis oleum sanctum, unguentum compositum opere unguentarii, et unges ex eo tabernaculum testimonii, et arcam testamenti, mensamque cum vasis suis, candelabrum, et utensilia ejus, altare thymiamatis et holocausti, et universam supellectilem, quae ad cultum eorum pertinet, sanctificabisque omnia, et erunt sancta sanctorum; qui tetigerit ea sanctificabitur. Aaron, [Col. 0362D] et filios ejus unges, sanctificabisque eos, ut sacerdotio fungantur mihi.« Ipsum, inquit, tabernaculum, et quaecunque in tabernaculo sunt, ex supra dicto unges unguento, quoniam quidquid ex eo ungitur, sanctum sanctorum efficitur. Quidquid enim per tabernaculum, et ea, quae in tabernaculo sunt, intelligi debeat, superius dictum est.

»Caro hominis non ungetur ex eo, et juxta compositionem ejus non facies aliud, quia sanctificatum est, et sanctum erit vobis. Homo quicunque tale composuerit, et dederit ex eo alieno, exterminabitur [Col. 0363A] de populo suo.« Caro, inquit, hominis non ungetur ex eo; non enim carnis est hoc unguentum, sed mentis. Sed quid est hominis? Aaron, et filii ejus homines non erant? Homines enim in divina Scriptura pro iniquis et peccatoribus saepe accipiuntur, secundum illud: »Vos autem sicut homines moriemini (Psal. LXXXI, 7).« Et Apostolus: »Cum enim, inquit, alius dicat: Ego sum Pauli, ego Apollo, ego Cephae, nonne homines estis?« (I Cor. I, 12). Hoc ergo unguentum non peccatorum, sed sanctorum; non carnalium, sed spiritualium est: hoc solis sacerdotibus, solis sanctis et spiritualibus viris attribuitur. Unde et subditur: »Et juxta compositionem ejus non facietis aliud.« Haeretici enim, et maxime Simoniaci juxta compositionem ejus aliquid facere nituntur, [Col. 0363B] quoniam ex eisdem speciebus, eisdem sacramentorum verbis, suos episcopos et sacerdotes ordinant, sacros ordines tribuunt, et caetera sacramenta Ecclesiae pretio vendunt, hoc autem alienis, sicut et ipsi sunt, et a fide catholica extraneis. Ideoque exterminantur de populo Dei, et a sanctorum consortio separantur. Hi enim sunt, quos Salvator noster de templo ejecit. Hactenus de unguento.

»Dixitque Dominus ad Moysen: Sume tibi aromata, stacten, et onycham, galbanum boni odoris, et thus lucidissimum; aequalis ponderis erunt omnia: faciesque thymiama compositum opere unguentarii, mistum diligenter, et purum, sanctificatione dignissimum.« Quid enim per has quatuor species odoriferas, quarum naturali virtute 117 [Col. 0363C] vulnera curantur, et sanantur, nisi quatuor Evangelia intelligimus? Omnia autem aequalis ponderis sunt, quoniam unius ejusdemque sunt veritatis et auctoritatis. Miscentur autem omnia simul, ut quod in uno Evangelio non habetur, in alio reperiatur; atque, dum in quibusdam inter se vicissim concordant, in nullo autem discordant, suaviorem satis reddunt odorem. Onycha autem, quae ungula interpretatur, non bene a nostris cognoscitur. Haec autem quanto ordine, ratione, et secundum eam veritatem, quae scripta sunt, populis exponuntur; tunc nimirum fit ex eis thymiama compositum opere unguentarii, mistum diligenter, et purum, et sanctificatione dignissimum. Hujus autem compositionis peritissimus [Col. 0363D] unguentarius Apostolus fuit, qui sicut sapiens architectus fundamentum posuit, et inter perfectos sapientiam loquens, omnibus omnia factus est, ut omnes lucrifaceret. Hoc enim thymiamate redolens, dicebat: »Gratias autem Deo, qui dedit pignus in cordibus nostris (II Cor. V, 5),« et »odorem notitiae suae manifestat per nos in omni loco, in his, qui salvi fiunt, et in his, qui pereunt: aliis enim sumus odor vitae in vitam: aliis odor mortis in mortem (II Cor. II, 14).«

[Col. 0364A] »Cumque in tenuissimum pulverem cuncta contuderis, pones ex eo coram testimonio tabernaculi, in quo apparebo tibi; sanctum sanctorum erit vobis thymiama.« Tunc enim in tenuissimum pulverem universa contundimus, quando Evangeliorum sententias subtiliter indagantes, et frequenter ruminatione frangentes, ad spiritualem intelligentiam redigimus. Sicut enim aromata, quando teruntur, suavius redolent, ita et sancta Scriptura quanto plus ruminatur et frangitur, tanto suaviorem praestat odorem. Ponimus autem ex hoc thymiamate coram testimonio tabernaculi, quando Novum Testamentum Veteris Testamenti testimonio comprobamus. Stat autem Novum Testamentum quodammodo coram Vetere, dum ad se defendendum ejus testimonium [Col. 0364B] exspectat: sicut enim Evangelium testimonium est Ecclesiae, ita et lex testimonium est tabernaculi et ibi quidem, id est in testimonio, in sacris voluminibus apparet Dominus Moysi, quia sanctarum Scripturarum documentis Deum cognoscimus. Vis videre Deum, vis eum cognoscere, vis audire loquentem? Lege Evangelia, lege Exodum, lege libros Moysi, lege apostolos et prophetas: hic enim apparebit tibi Dominus, hic ejus potentiam et virtutem cognosces. Unde Psalmista: »Quaerite Dominum, et confirmamini, quaerite faciem ejus semper (Psal. CIV, 4).« Est autem hoc thymiama sanctum sanctorum, quia multo magis sunt auctoritatis Evangelia, quam Cantica canticorum [(244) 1Kb] .

»Talem compositionem non facietis in usus [Col. 0364C] vestros, quia sanctum est Domino. Homo quicunque fecerit simile, ut odore illius perfruatur, peribit de populis suis.« Audite hoc, hypocritae, audite hoc avari, quia non ad laudem Dei, non ad animarum aedificationem, sed ad usus mortiferos, ut divitiis abundetis, ut marsupia impleatis, Scripturas exponitis, Evangelia praedicatis, et sanctam non sancte compositionem in proprio facitis. Vobis enim per Psalmistam a Domino dicitur: »Peccatori autem dixit Deus: Quare tu enarras justitiam meam, et assumis testamentum meum per os tuum?« (Psal. XLIX, 16.) Vos ergo peribitis, vos de populo Dei ejiciemini, qui odore sanctae compositionis illicite perfruimini, vobis enim talem compositionem facere, [Col. 0364D] hunc odorem spargere, hoc thymiama componere interdictum est. Et haec de thymiamate sufficiant.



CAPUT XXXI.

»Locutusque est Dominus ad Moysen, dicens: Ecce vocavi ex nomine Beseleel filiorum Huri, filii Hur, de tribu Juda, et implevi eum Spiritu Dei, sapientia, et intelligentia, et scientia in omni opere ad excogitandum quidquid fieri potest in auro, et argento, et aere, marmore, et gemmis, et diversitate lignorum, dedique ei socium Oollab filium [Col. 0365A] Achisamech de tribu Dan, et in corde omnis eruditi posui sapientiam, ut faciant cuncta, quae praecepi tibi, tabernaculum foederis, et arcam testimonii, et quae superius dicta sunt.« Beseleel interpretatur umbra Dei, per quam apostolos intelligimus, qui sub umbra et protectione omnipotentis Dei omnem spem habentes, nullum tribulationum et adversitatum aestum timuerunt. Hos autem ex nomine vocavit Dominus, quoniam ex millibus eos paucissimos elegit, sicut ipse ait: »Non vos me elegistis; sed ego elegi vos (Joan. XV, 16).« Quod enim nomine vocatur, non casu, sed providentia eligitur. Hi autem filii Huri, filii Hur. Hur enim, et Huri ignis, vel lumen interpretatur. Sunt ergo apostoli filii Christi, Christus autem Filius Dei, quoniam [Col. 0365B] ignis de igne, lumen de lumine Christus est. Qui bene de tribu Juda esse dicuntur, quoniam de eis scriptum est: »Principes Juda duces eorum (Psal. LXVII, 28).« Judas enim confessio 118 interpretatur. In Christi autem, et pro Christi confessione apostoli mortui sunt. Huic ergo, id est Beseleel datur socius Ooliab, qui interpretatur protectio mea. Pater autem significat episcopos et doctores, quorum protectio Deus est omnium pater atque Creator. Est autem Ooliab filius Achisamech, qui fratrem suum roborans interpretari dicitur. Ille vero, qui fratrem suum roborat, Christus est, qui fratri suo proprio, videlicet Christiano, robur, virtutem et constantiam semper ubique tribuit. Unde et discipulis suis ait: [Col. 0365C] »Non vos deseram, neque derelinquam (Joan. XIV, 18)« Itemque: »Ecce ego vobiscum sum omnibus diebus usque ad consummationem saeculi (Matth. XXVIII, 20).« Et alibi: »Estote ergo prudentes sicut serpentes, et simplices sicut columbae (Matth. X, 15).« Haec enim, et similia Dominus dicens, fratres suos roborat. Est ergo Ooliab filius Achisamech, id est filius Christi, qui, sicut diximus, fratres suos roborat. Qui merito de tribu Dan esse perhibetur, siquidem Dan judicans interpretatur; istis autem ad judicandum universum mundum Dominus tribuit. Vos ergo episcopi, doctores, vos filii illius, qui fratres suos roborat, vos filii Achisamech, considerate, qui socii estis Beseleel, quem Dominus vocavit ex nomine, socii estis apostolorum, quos [Col. 0365D] Christus ad fidem prius vocavit, quibus nomina imposuit, quos omnium principes elegit ex omnibus. Hos enim Spiritus Dei, Spiritus sapientiae et intellectus, omnisque scientiae replevit, ut tabernaculum Dei, quod est Ecclesia, admirabili artificio, et ineffabili magisterio componerent. Quibus vos episcopi, et doctores, omnesque viri eruditi, socii, adjutores, et cooperatores dati estis; aedificate ergo domum Dei, instate, laborate, orate, et dicite: »Benigne fac Deus in bona voluntate tua Sion, ut aedificentur muri Jerusalem (Psal. L, 19).« Quoniam autem de tabernaculo, et arca, et mensa, et candelabro, et de omnibus, quae hic enumerantur, sufficienter superius exposuimus, ista nos praelibasse sufficiat.

»Locutusque est Dominus ad Moysen, dicens: [Col. 0366A] Loquere filiis Israel, et dices ad eos: Videte, ut Sabbatum meum custodiatis.« Satis enim Moyses jam superius de Sabbato locutus est, satisque nos de Sabbato exposuimus. Non enim sine causa Sabbati observantia toties replicatur, non sine causa Dominus dicit: »Videte, ut Sabbatum meum custodiatis.« Custodite, inquit, Sabbatum meum; custodite requiem meam; sic requiescite, ut ego; requiescite, inquam, a malo, cessate ab iniquitate: hoc enim significat requies Sabbati; male enim celebrat Sabbatum, qui a bonis operibus vacat. Nam et Christus in Sabbato operabatur, scilicet ea quae in Sabbato operari licebat, quod quidem male Judaei intelligentes, dicebant: »Hic homo non est a Deo, qui Sabbatum non custodit (Joan. IX, 16).« [Col. 0366B] Bonum ergo in Sabbato facere licet. Quoties ergo peccamus, Sabbatum violamus, quandiu vero bonum agentes a malo cessamus, Sabbatum custodimus, cum Deo quiescimus, et festivum diem legitime celebramus. Non igitur uno die cum Judaeo, sed omni tempore sabbatizandum Deo.

»Deditque Dominus Moysi, completis hujuscemodi sermonibus in monte Sinai, duas tabulas testimonii lapideas scriptas digito Dei.« Quia enim duri, lapidei et increduli semper Judaei fuerunt, ideo legem in lapidibus scriptam suscipere meruerunt, ut saltem per duritiam lapidum, cordis sui duritiam intelligerent.



CAPUT XXXII.

»Videns autem populus, quod moram faceret descendendi de monte Moyses, congregatus adversus [Col. 0366C] Aaron ait: Surge, fac nobis deos, qui nos praecedant: Moysi enim huic viro, qui nos eduxit de terra Aegypti, ignoramus quid acciderit.« Dicis, popule stulte et insipiens ad Aaron: Fac nobis deos. Nunquid Aaron scit facere deos? Cur potius non dicis Aaron: Sis nobis deus? Si enim Aaron creat deos, diis melior est Aaron. Exspectato paulisper donec veniat Moyses, et ipse te edoceat quid sit Deus. Venit enim Moyses, descendit Christus, et docuit quid sit Deus; nesciebat enim adhuc quid esset Deus.

»Dixitque ad eos Aaron: Tollite inaures aureas de uxorum, filiorumque, et filiarum vestrarum auribus, et afferte ad me. Fecitque populus quae [Col. 0366D] jusserat, deferens inaures ad Aaron; quas cum ille accepisset, formavit ex opere fusorio, et fecit ex eis vitulum conflatilem. Dixitque: Hi sunt dii tui, Israel, qui te eduxerunt de terra Aegypti.« Quid autem sunt inaures, nisi aurium ornamenta? Quid vero aurium ornamenta, nisi auditus? Aures enim, quae non audiunt, nequaquam ornatae sunt. Fabricantes ergo vitulum perdunt Hebraei auditum, quoniam, si bene audirent, vitulum non praedicarent. Unde ipse Dominus ait: »Israel si me audieris, non erit in te deus recens, neque adorabis deum alienum (Psal. LXXX, 10).« Hoc enim Jacob significavit, qui ad radicem Sichem prope Terebinthum inaures tiliorum simul cum idolis terrae suffodit. Sed quid dicis Israel? Isti sunt dii tui, qui te eduxerunt de [Col. 0367A] terra Aegypti? Boves tibi mare rubrum aperuerunt? boves tibi manna dederunt? Mutasti enim gloriam in similitudinem vituli comedentis fenum. Quid est fenum? dicat propheta: »Vere fenum est populus (Isai. XL, 8).« Populum ergo comedit vitulus iste. Fuge ergo vitulum, ne devoret te.

»Quod cum vidisset Aaron, aedificavit altare coram Domino, et praeconis voce clamavit, dicens: Cras solemnitas Dei est. Surgentesque mane obtulerunt holocausta, et 119 hostias pacificas. Et sedit populus manducare et bibere, et surrexerunt ludere.« Aedificavit enim Aaron altare coram Domino, sed non Domino. Cuncta enim respicit Dominus. Exaggeratio mali est. Unde Psalmista: »Tibi soli peccavi, et [Col. 0367B] malum coram te feci (Psal. L, 4).« Te praesente, teque vidente, malum facere non timui, nec erubui. Multum ergo peccavit Aaron, qui in tanto facinore consensum praebuit. Multum peccant et illi episcopi, et sacerdotes (qui tunc quidem per Aaron significabantur) si delinquenti populo favent, et eorum stultitiam non redarguunt.

»Locutus est autem Dominus ad Moysen: Vade, descende: peccavit populus tuus, quem eduxisti de terra Aegypti. Recesserunt cito de via quam ostendisti eis.« Peccavit, inquit, populus jam non meus, quoniam alium deum sibi elegit: peccavit, inquit, populus tuus, quem diligis, pro quo semper intercedis; imo nec meus, nec tuus, quoniam me sprevit, [Col. 0367C] et te. Ironice igitur accipiatur »populus tuus.«

»Rursumque ait Dominus ad Moysen: Cerno quod populus iste durae cervicis sit, dimitte me, ut irascatur furor meus contra eos, et deleam eos, faciamque te in gentem magnam.« Durae, inquit, superbae et indomabilis cervicis est populus iste, neque legis et justitiae frenis coerceri et retineri valet: dimitte ergo me, noli pro eo intercedere, cesset jam nunc deprecatio tua; ipsa enim me tenet, ipsa indignationem meam avertit, ipsa interposita me illos flagellare et delere non permittit. Notandum ergo quantum sanctorum valeant preces, quae solae Deum retinent, ejusque indignationem, et iram placant. Moyses autem non suam gloriam quaerens, sed pro populo sollicitus deprecabatur [Col. 0367D] Dominum dicens: »Cur, Domine, irascitur furor tuus contra populum tuum? quiescat ira tua, recordare Abraham, Isaac, et Jacob, ex quibus isti originem ducunt. Placatusque est Dominus, et non delevit populum suum.«

»Et reversus est Moyses de monte, portans duas tabulas testimonii manu Dei scriptas ex utraque parte, et factas opere Dei.« Scriptura quoque Dei erat sculpta in tabulis: inde enim dicuntur tabulae testimonii, quia quid Deus velit, quidque nolit, testantur ejusque voluntatis dant nobis testimonium. Dicit enim Apostolus: »Concupiscentiam nesciebam,« subauditur, esse peccatum [(245) 1Kb] , »nisi lex diceret, non concupisces rem proximi [Col. 0368A] tui (Rom. VII, 8),« lex igitur dat testimonium, concupiscentiam esse peccatum. Credamus ergo testimonio legis, quae, quia semper verum dicit et nunquam mentitur, non immerito testimonium appellatur: huic enim testimonio nemo contradicere audet; ultima probatio est legis auctoritas. Haec autem scripta est manu Dei, opera Dei, et scriptura Dei; nihil humanum est in ea, tota divina est, tota, Deo dictante et scribente, composita est; unde veritate et auctoritate plena est. Cur autem ex utraque parte tabulae scribuntur, nisi, ut legis testimonia dupliciter legantur et intelligantur? Duplex enim est intelligentia legis. Sequitur:

»Cum appropinquasset ad castra, vidit et vitulum, et choros.« Iratusque projecit de manu [Col. 0368B] tabulas, et confregit eas ad radicem montis. Irascitur Moyses, et frangit tabulas; populus peccat, et tabulae franguntur; populus peccat, et lex destruitur. Ut quid hoc? Si enim Moyses tabulas non fregisset, populo non pepercisset. Et quid proderat, quod orando Deum placaverat, si ipse eos ex legis imperio non occidisset? lex enim dicit: »Qui immolat diis, occidetur, praeterquam Domino soli (Exod. XXII, 20).« Noluit ergo cum tabulis, noluit cum legis rigore ad populum delinquentem venire, sed tabulas fregit, legem evacuavit, et populo delinquenti pepercit. Quoties enim respectu pietatis episcopus peccatori alicui miseretur, et timet, ne in pejus ruat, tunc tabulas quodammodo frangit, et [Col. 0368C] legis austeritatem relinquit. Et quidem sic tabulas frangere, legisque rigorem aliquando pro pietate deserere, non magnum puto esse peccatum. Unde et Moyses pro fractis tabulis nusquam a Domino reprehenditur. Sed audi quod sequitur: »Arripiensque vitulum, quem fecerant, combussit, et contrivit usque ad pulverem, quem sparsit in aqua, et dedit ex eo potum filiis Israel.« Hinc enim cui Moyses irascebatur, ostenditur; vitulo enim irascebatur, et peccatum destruere conabatur. Contrivit ergo vitulum usque ad pulverem, misitque in aquam, potum dedit filiis Israel. Sed quare misit in aquam, quare ex eo potum dedit filiis Israel? Fortasse ut fenum biberent vitulum, quia vitulus comedit fenum. Bibunt autem Judaei, quia cupidi sunt, et [Col. 0368D] avari: bibunt aurum idoli, quia idololatrae et sacrilegi. Sic enim haec mortifera potio, haec doctrina idololatriae eorum viscera penetravit, ut vix aliquando ab idolorum cultura avelli et separari potuerint. Hic enim vitulus, et hic potus vituli, vitulos Samariae, et decem tribuum idololatriam significabant. Decem enim tribus pulvere vituli, id est idololatriae doctrina Jeroboam in Samaria inebriabat, quando vix duae tribus in Judaea legi attenderent et prophetis.

»Videns autem Moyses, quod populus esset nudatus (spoliaverat enim eum Aaron propter ignominiam sordis, et inter hostes nudum constituerat) et stans in porta castrorum ait: Si quis est Domini, jungatur mihi.« Postquam enim Moyses, [Col. 0369A] sicut oportuit, redarguit Aaron de peccato suo, nolens tantum scelus penitus inultum esse, 120 praesertim, quia, sicut Apostolus ait: »Haec omnia in figura contingebant illis; scripta sunt autem ad correctionem nostram (I Cor. X, 11),« praecepit ut unusquisque fratrem, et amicum, et proximum suum interficeret. Cecideruntque in die illo viginti et tria millia hominum. Erat enim populus Dei protectione, armisque nudatus, et propter ignominiam sordis, vituli videlicet, quem adoraverat, inter hostes nudus constitutus. Undique enim per circuitum hostes habitabant, qui si scirent populum illum sic peccasse, sic Dominum offendisse, sic sine viribus esse, sic Dei armis, omnique auxilio caruisse, facile omnes perdere potuissent. Et Aaron quidem Dei protectione, [Col. 0369B] armisque eum nudaverat, quia in idolo fabricando ei conscenserat. Praecipit ergo Moyses his, qui Domini erant, qui idolum non adoraverant, qui arma non perdiderant, ut gladiis accincti, fratres et proximos interficerent. Quibus mox jussa complentibus ait Moyses: »Consecrastis manus vestras hodie Domino, unusquisque in filio, et fratre suo, ut detur vobis benedictio.« Merito enim eis benedictio datur, eorumque manus, et opera Domino, et a Domino consecrantur, quia et Moysi obediunt, et Dei injurias vindicant, et in perimendis idololatris, zelo Dei ducti, nec filiis, nec fratribus parcunt. Hoc enim fecerunt filii Levi, qui sororis Dinae stuprum in Genesi vindicasse leguntur. Reversusque Moyses [Col. 0369C] ad Dominum ait: »Obsecro, Domine, peccavit populus iste peccatum magnum, feceruntque sibi deos aureos; aut dimitte eis hanc noxam, aut, si non feceris, dele me de libro quem scripsisti. Cui respondit Dominus: Qui peccaverit mihi, delebo eum de libro meo.« Sic enim loquitur Moyses, quasi homo, ex nimia dilectionis affectione hoc dicit: aut, inquit, parce eis, aut me simul perde cum illis. Tale quidem et Apostolus ait: »Optabam et ego anathema esse a Christo pro fratribus meis (Rom. IX, 3).« Unde et usque hodie Ezechias rex a Judaeis redarguitur, quod pro se tantum, et pro omni populo oravit, dicens: »Bonus sermo Domini, fiat pax et veritas in diebus meis (IV Reg. XX, 19).« Quod autem ait: »Dele me de libro quem scripsisti;« [Col. 0369D] hoc est intelligere de memoria tua. Sic enim in mente Dei, quasi in libro, sanctorum omnium nomina scripta sunt; de quo quidem, nisi ad mortem peccaverint, deleri non possunt. Hic est enim liber vitae, in quo qui scribitur, in aeternum et sine fine vivit. Unde et Dominus ait: »Qui peccaverit mihi, delebo eum de libro meo (Exod. XXXII, 33).« Confidenter ergo dicebat Moyses: »Dele me de libro tuo,« quia se nihil peccasse sciebat, et Deum injuste nihil facere posse non ignorabat. Sequitur:

»Tu autem vade, et duc populum istum quo locutus sum tibi, angelus meus praecedet te; ego autem in die ultionis visitabo et hoc peccatum eorum. Percussit ergo Dominus populum pro reatu vituli, quem fecit Aaron.« Quando enim pro [Col. 0370A] reatu vituli populum Dominus percussit (nisi forte illud intelligatur, quod superius legitur, viginti tria millia uno die cecidisse) nusquam hic dicitur. Dies autem ultionis aut in hac vita, aut in alia intelligi potest.



CAPUT XXXIII.

»Locutusque est Dominus ad Moysen: Vade, ascende de loco isto tu et populus tuus, quem eduxisti de terra Aegypti, in terram quam juravi Abraham, Isaac et Jacob, dicens: Semini tuo dabo eam, et mittam praecursorem tui angelum meum. Non enim ascendam tecum, quia populus durae cervicis est, ne forte disperdam te in via.« Angelum, inquit, meum mittam ante te: mei autem praesentiam tantum, ut hactenus, ulterius non habebis. Corruptus es enim, me negando, et vitulum [Col. 0370B] adorando: peccasti enim peccatum maximum. Hoc autem in persona totius populi dicitur Moysi. Quare autem eos praecedere nolit, reddit causam: »Quia populus, inquit, durae cervicis est,« ego autem cervicatos et superbos ferre non possum: unde facile accidere potest, ut si tibi praesens fuero, disperdam te in via. Quid est autem, quod sic Veritas loquitur? quid est, quod modo non se facturum esse promittit? Conditionalia enim sunt verba Dei; dum sanctorum precibus aliquando flectitur, contra hoc quod dixerat, facere videtur. Unde quamvis modo populo, dicat: non ascendam tecum; postea tamen ascendit secum. Ascendit ergo secum, et non ascendit secum: secum quidem, quia substantia non mutatur; non secum autem, quia per poenitentiam alter [Col. 0370C] efficitur. Unde et subditur: »Audiens populus sermonem hunc pessimum, luxit, et nullus ex more indutus est cultu suo.« Alter enim erat quodammodo populus iste, qui poenitens lugebat: alter ille, qui vitulum adorabat; cum hoc igitur, et non cum illo ascendit Dominus. Verum igitur est, quod cum eo et ascendit, et non ascendit.

»Dixitque Dominus ad Moysen: Loquere filiis Israel: Populus durae cervicis es, semel ascendam in medio tui, et delebo te; jam nunc depone ornatum tuum, ut sciam quid faciam tibi. Deposuerunt ergo filii Israel ornatum suum ad montem Oreb.« Saepe enim Dominus vindictam sumpsit de populo illo, saepe illum multis tribulationibus afflixit: nunc Philistaeis, nunc Assyriis, nunc Chaldaeis, [Col. 0370D] nunc aliis nationibus eos tradens; cito tamen eorum misertus, non eos delebat, sed in patriam reducebat. Quod ergo hic dicitur: »Semel ascendam in medio tui, et delebo te,« de utroque Salvatoris nostri adventu intelligi potest. In primo namque adventu suo eos delevit, quia virtute, regno, sacerdo tio et prophetarum oraculo eos privavit; insuper et 121 Romano exercitui tradens, cunctis gentibus subjugavit. At vero in secundo, qualiter eos deleat expositione non indiget. Deposuerunt autem filii Israel ornatum suum, et poenitentiae induti sunt indumentis, quatenus Dei indignationem mitigarent Hoc autem fecerunt ad montem Dei Oreb. Oreb corvus interpretatur, cujus color satis est poenitentibus familiaris. Quod autem ait: »Ut sciam, quid [Col. 0371A] faciam tibi,« tale est, ac si diceret: Ut scire te faciam voluntatem meam, et quid tibi poenitenti facturus sum.

»Moyses quoque tollens tabernaculum, tetendit extra castra procul, vocavitque nomen ejus, tabernaculum foederis.« Si enim hoc de illo tabernaculo intelligitur, quod Beseleel, et Ooliab fecerunt, anticipatio est, alioquin prius Moyses tetendit tabernaculum, quam tabernaculum factum fuisset; quod fieri nequit. Tetendit autem extra castra, quia longe a peccatoribus salus. Vocatur autem tabernaculum foederis, quia ibi Deus cum populo posuit foedus: ibi et lex posita est in qua totum foedus continebatur; ibi judicia dantur, ibi quaestiones solvuntur, ibi cum Moyse Dominus loquitur, ibi [Col. 0371B] columna nubis ab omnibus cernitur. Sed quid columna nubis, nisi Verbum incarnatum? Ut enim Dominus in nube, sic Deus in homine loquebatur et cernebatur: videbant enim nubem, videbant humanitatem, audiebant vocem, nec tamen agnoscebant Deum; si enim agnovissent, nunquam Dominum gloriae crucifixissent. De hac enim nube per prophetam dicitur: »Ecce ascendet super nubem levem, et ingredietur Aegyptum (Isai. XIX, 1);« per quam carnem illam intelligimus, quam de virgine Maria Christus suscepit.

»Loquebatur autem Dominus ad Moysen facie ad faciem, sicut loqui solet homo ad amicum suum.« Facie namque ad faciem, et praesens praesenti loquebatur: interrogabatur et respondebat, [Col. 0371C] seque vicissim audiebant et intelligebant; sic enim loquitur homo ad amicum suum. Non enim Moyses aliter videbat faciem Dei, qui utique invisibilis est, et qui carneis oculis videri non potest. Cum ille reverteretur in castra, minister ejus Josue: filius Nun, puer, non decedebat de tabernaculo. Nec Josue de tabernaculo, nec Jesus de Ecclesia recedit: »Ecce ego, inquit, vobiscum sum omnibus diebus usque ad consummationem saeculi (Matth. XXVIII, 20).« Hic est puer, hic est filius unius anni; hic est ille parvulus, qui major est in regno coelorum, hic est minister Moysi, hic est qui venit ministrare, non ministrari, et ponere animam suam redemptionem pro multis. Unde ipse Moysi, id est suis discipulis, qui nunc [Col. 0371D] per Moysen significantur, ait: »Ego autem in medio vestrum sum, sicut qui ministrat (Luc. XXII, 27).«

»Dixit autem Moyses ad Dominum: Praecipis, ut educam populum istum, et non indicas mihi quem missurus es mecum, praesertim cum dixeris: Novi te ex nomine, et invenisti gratiam coram me.« Quia enim superius dixerat: »angelus meus praecedet te,« ipsum sibi angelum nominatim, et expressius indicari postulat. Est enim unicuique genti unus angelus a Deo praepositus. Unde et Michael archangelus proprie gentis Judaeorum esse perhibetur, sicut in Daniele scriptum est: »Et nemo est adjutor meus in omnibus his, nisi Michael archangelus princeps vester (Dan. X, 21).« Judaeis [Col. 0372A] enim loquitur; sed quid est quod ait: »Praesertim cum dixeris, novi te ex nomine.« Non enim magnum est, aliquem cognoscere ex nomine: quis enim est, quem Deus non cognoscat ex nomine? Si ergo omnes cognoscit ex nomine, quare dixit Moysi: »Novi te ex nomine.« Quid est novi te? Quid est ex nomine? Novi enim te, aliquando significat, diligo te. Unde et quibusdam in judicio dicturus est Dominus »Amen dico vobis, nescio vos (Matth. XXV, 12),« id est, non vos diligo. Sic igitur in hoc loco, novi te, id est diligo te. Unde hoc probari potest? ex nomine. Considera nomen tuum, quare enim diceris Moyses? utique, quia de aqua assumptus es [(246) 1Kb] . Sed quare, cunctis Hebraeorum infantibus in Aegyptiis aquis pereuntibus, tu solus ne perires [Col. 0372B] assumptus es? Quis hoc fecit, nonne ego? Interpretare ergo nomen tuum, et ex ipso nomine intelliges, quia novi te, quia dilexi te, quia a principio invenisti gratiam coram me.

»Si ergo inveni gratiam in conspectu tuo, ostende mihi faciem tuam, ut sciam te et inveniam gratiam ante oculos tuos. Respice populum tuum, gentem hanc.« Ostende, inquit, mihi faciem tuam, ut per hoc me intelligam invenisse gratiam ante oculos tuos: ostende, ut sciam te, ut videam, et intelligam te. Quid est hoc? Si enim Dominus loquebatur cum Moyse facie ad faciem, cur Dei faciem sibi Moyses ostendi desiderat? Aliud est enim loqui facie ad faciem, aliud videre faciem. Potest enim fieri, ut facie ad faciem cum aliquo loquaris, et eum nec [Col. 0372C] videas, nec videaris, quod quidem in nocte saepe contingit. Facie ergo ad faciem, et praesentialiter Moyses cum Domino loquebatur; tamen erat aliquid, et quidem multum aliquid, quod de Deo cognoscere et videre desiderabat; ejus enim proprium esse, nec videri in hac vita, nec intelligi potest. »Dixitque Dominus: Praecedet te facies mea, et requiem dabo tibi.« Illum enim praecedit facies Domini, quem facies Domini sequitur: »Quaerite, inquit Psalmista, faciem ejus semper (Psal. CII, 4).« Si ergo semper sequitur, si semper praecedit, nunquam invenitur, nunquam ad plenum videtur. Et ait Moyses: »Si non tu ipse praecedas, non educas nos de loco isto. In quo enim scire poterimus ego, et populus tuus, invenisse nos gratiam in conspectu [Col. 0372D] 122 tuo, nisi ambulaveris nobiscum, ut glorificemur ab omnibus populis, qui habitant super terram?« Ac si dicat: Non per angelum, non per ministrum, non per internuntium, sed per teipsum nos praecede, nobiscum auxiliare. Mirum valde quod loquitur Moyses, ac si ubique si praesentialiter Deus non sit, Dei praesentiam exorat. Quamvis enim praesentialiter Deus ubique sit, eis tamen praesens esse non videtur, quos orantes et clamantes non exaudit. Rogat ergo Moyses, ut sic populum praecedat, sic semper praesentialiter adsit, ut semper in omnibus suis necessitatibus eis subveniat.

»Dixit autem Dominus ad Moysen: Et verbum [Col. 0373A] istud, quod locutus es, faciam. Invenisti enim gratiam coram me, et teipsum novi ex nomine.« Hoc autem superius exposuimus, et quomodo per se et praecedat eos, et non praecedat, ostendimus. »Et ait: Ostende mihi gloriam tuam. Respondit: Ego ostendam omne bonum tibi, et in nomine Domini vocabor coram te, et miserebor cui voluero, et clemens ero in quem mihi placuerit. Rursum ait: Non poteris videre faciem meam; non enim videbit me homo, et vivet.« Palam igitur est quid quaereret; quod si impetrasset, vivere non posset. Melius igitur Dominus Moysi, quam Moyses sibi ipsi consulebat: »Ego inquit, Dominus ostendam tibi omne honum.« Ego tibi, et si non modo, aliquando tamen meipsum [Col. 0373B] ostendam. Scriptum est enim in Evangelio, quia quando Dominus in monte transfiguratus est, Moyses et Elias cum eo loquentes apparuerunt, et tunc quidem omne bonum Moysi Dominus ostendit: tunc et in nomine Domini vocatus est coram eo. Hoc autem habemus a principe apostolorum beato Petro: ait enim: »Domine, bonum est nos hic esse (Matth. XVII, 4).« Hic, inquit, est esse bonum, ubi ostendisti Moysi teipsum. qui es omne bonum. Quod autem sequitur: »Miserebor cui voluero, et clemens ero in quem mihi placuerit (Exod. XXXIII, 19),« tale est, ac si diceret: Tu pro populo tuo rogas, tu pro his, quorum corda et cogitationes non cognoscis, exoras; »Ego scio quos elegerim: ego miserebor cui voluero (Joan. XIII, 18),« qui nihil volo, nisi [Col. 0373C] bonum.

»Et iterum: Ecce, inquit, est locus apud me, stabis supra petram. Cumque transibit gloria mea, ponam te in foramine petrae, et protegam dextera mea, donec transeam: tollamque manum meam, et videbis posteriora mea, faciem autem meam videre non poteris.« Potest enim hoc fortasse ad litteram intelligi, ut Moyses alicubi positus de Domini majestate aliquid subtilius cognoverit. Et quia ait: »Videbis posteriora mea,« incarnationis mysterium fortasse ei ostendit. Vidit autem Moyses et tunc posteriora Dei, quando Domino in monte transfigurato, Verbum videre meruit incarnatum. Quod quidem ejus posteriora dicitur, quia [Col. 0373D] in posteriori tempore, et in ultima aetate actum est. Allegorice autem per Moysen apostolos intelligimus, qui et cum Domino loquebantur, et amici Dei ab ipso Domino appellati sunt. Stat autem Moyses super petram: petra autem erat Christus: quoniam in fide Christi SS. apostoli et stabiliti, et fundati sunt. Sunt autem positi non solum supra petram, verum etiam in foramine petrae, quoniam in ingressu fidei, et in introitu Ecclesiae stantes, caeteros in Ecclesiam et in Christi fidem introducunt. Vocatur enim fides petra. Unde cum Domino Petrus diceret: »Tu es Christus, Filius Dei vivi (Matth. XVI, 16),« mox ejus fidem Dominus confirmans ait: »Et ego dico tibi, quia tu es Petrus (Ibid., 18),« id est super hanc fidem tuam, qua me dicis Filium Dei vivi, [Col. 0374A] »aedificabo Ecclesiam meam (Ibid.).« Erat igitur Petrus, et simul caeteri apostoli cum Petro in foramine petrae, id est in porta et in ingressu fidei; si quidem fidei sententia ab eis promulgata est, super quam tota Ecclesia fundata est. Hos autem protexit Dominus dextera sua, hos munivit virtute et potentia sua, quia, sicut ipse ait, non perdidit ex eis quemquam (Joan. XVII, 12). Cumque Dominus pertransiret, et desuper montem Oliveti coelos ascenderet, extollens manus suas (sic enim in Evangelio scriptum est) quia elevatis manibus ferebatur in coelum (Luc. XXIV, 50), ostendit posteriora sua: ostendit eis glorificatam humanitatem et carnem suam; haec enim fuerunt ejus posteriora, qui postea non est cum eis corporaliter conversatus. Ipsi ejus [Col. 0374B] posteriora viderunt, quia quandiu videri potuit, illum euntem visu secuti sunt. Unde et ab angelis eis dicitur: »Viri Galilaei, quid statis aspicientes in coelum! Hic Jesus, qui a vobis assumptus est in coelum, sic veniet, quemadmodum vidistis eum euntem in coelum (Act. II, 11).« Faciem autem ejus non viderunt, quia qualiter: »In principio erat Verbum, et Verbum erat apud Deum, et Deus erat Verbum (Joan. I, 2),« non est eis revelatum. Haec est enim facies Dei.



CAPUT XXXIV.

»Ac deinceps: Praecide, ait, tibi duas tabulas lapideas instar priorum, et scribam super eas verba quae habuerunt tabulae quas fregisti.« Quod enim tabulae franguntur, legis secundum litteram [Col. 0374C] evacuatio fuit: quod vero iterum scribuntur, Novi Testamenti significatio est. Si enim spiritualiter intelligatur, sancte scribitur in utroque Testamento. »Esto paratus mane, ut ascendas statim supra montem Sinai, stabisque mecum, super verticem montis. Nullus ascendat tecum, videatur quisque per totum montem. Boves quoque et oves pascantur econtra. Excidit ergo duas tabulas lapideas, quales ante fuerant, et de nocte consurgens ascendit montem Sinai, sicut praeceperat Dominus, portans secum 123 duas tabulas.« Quod enim Moyses apostolos significet manifestum est. Solus igitur Moyses legem accepturus, montem ascendit, nullusque per totum montem videtur, quia a principio nascentis [Col. 0374D] Ecclesiae, soli apostoli a Domino vocati, cum nemo adhuc ejus fidem suscepisset, super montem Sion, super montem fidei ascenderunt, et non in tabulis lapideis, sed in fideli pectore Christi fidem susceperunt. Tamen, et hoc quod solus in monte erat Moyses, quod nemo per totum montem videbatur, quod nec boves, nec oves econtra pascebantur, significatio erat, quod lex, quae ibi dabatur, litterae ad tempus velamine tecta, aut a nullis, aut a paucis intelligeretur.

»Cumque descendisset Dominus per nubem, stetit Moyses cum eo, invocans nomen Domini. Quo transeunte coram eo, ait: Dominator Domine Deus, misericors et clemens, patiens et multae miserationis, ac verax, qui custodis misericordiam [Col. 0375A] in millia: qui aufers iniquitatem, et scelera atque peccata, nullusque apud te per se innocens est. Qui reddis iniquitatem patrum filiis ac nepotibus in tertiam, et quartam progeniem. Festinusque Moyses curvatus est pronus in terram, et adorans ait: Si inveni gratiam in conspectu tuo, Domine, obsecro ut gradiaris nobiscum (populus enim durae cervicis est) et auferas iniquitates nostras atque peccata, nosque possideas.« Nullus, inquit, apud te per se innocens est; quia nec unius diei infans sine peccato est: Unde Psalmista: »Quoniam in iniquitatibus conceptus sum, et in delictis peperit me mater mea (Psal. L, 6).« Fit ergo innocens per te, qui non est innocens per se, quoniam tu solus potes facere mundum de immundo semine conceptum. [Col. 0375B] Reddit autem Dominus iniquitatem patrum filiis, si ab iniquitate patrum filii non recedunt. Alioquin: »Filius non portabit iniquitatem patris (Ezech. XVIII, 20).« Rogat autem Dominum Moyses, ut cum populo gradiatur, eumque possideat, qui quoniam durae cervicis est, indiget possessore, et dominatore.

»Respondit Dominus: Ego inibo pactum, et videntibus cunctis signa faciam, quae nunquam visa sunt super terram, nec in ullis gentibus, ut cernat populus, in cujus es medio, opus terribile quod facturus sum. Observa cuncta quae hodie mando tibi.« Per pactum enim, quod se inire promittit, haec mandata, sive praecepta intelligere debemus, quae in sequentibus posita sunt. Legat autem alios [Col. 0375C] libros Moysi, qui vult cognoscere signa, et opera Domini terribilia.

»Ego ejiciam ante faciem tuam Amorrhaeum, et Chananaeum, et Hethaeum, Pherezaeum quoque et Hevaeum, et Jebusaeum. Cave ne unquam cum habitatoribus terrae illius jungas amicitias, quae tibi sunt in ruinam, sed aras eorum destrue, confringe statuas, lucosque succide. Nolite adorare deum alienum. Dominus zelotes nomen ejus, Deus est aemulator.« Dominus enim zelotes, et aemulator vocatur diabolus, qui et invidus est, et Dei populum persequi non cessat; diligit enim, ut perdat; aemulatur, ut occidat. Unde et quibusdam Apostolus ait: »Aemulantur vos non bene, sed decipere vos volunt, ut glorientur in carne vestra (Galat. IV, 17).« [Col. 0375D] Haec autem quae sequuntur, quia superius exposita sunt, expositione non indigent.

»Cumque descenderet Moyses de monte Sinai tenebat duas tabulas lapideas testimonii, et ignorabat quod cornuta esset facies sua ex consortio sermonis Domini. Videntes autem Aaron, et filii Israel cornutam Moysi faciem, timuerunt prope accedere. Vocatique ab eo, reversi sunt tam Aaron quam principes Synagogae, et postquam locutus est, venerunt ad eum etiam omnes filii Israel, quibus praecepit cuncta, quae audierat a Domino in monte Sinai.« Erat, inquit, Moyses cornutus, et ignorabat; fulgebat ejus facies, et nesciebat. [Col. 0376A] Unde tibi haec cornua, Moyses? Unde hic tantus splendor, quem populus ferre non valet, nisi ex consortio sermonis Dei? Splendor enim iste litterae est, sola litterae intelligentia fulget adhuc in facie tua. Si ergo litterae intelligentia tantum rutilat, quid faciet intelligentia spiritus? Hoc est enim, quod Apostolus ait: »Quod si ministratio mortis litteris deformata in lapidibus fuit in gloria, ita ut filii Israel non possent intendere in faciem Moysi, propter gloriam vultus, quae evacuatur; quomodo non magis ministratio spiritus erit in gloria? (II Cor III, 7.)« Nam nec clarificatum est, quod claruit in hac parte propter excellentem gloriam: tanta est enim gloria Novi Testamenti! tantus est illorum splendor, qui Scripturas spiritualiter intelligunt (qui enim docti [Col. 0376B] fuerint, fulgebunt sicut splendor firmamenti) ut quod in Veteri Testamento est clarificatum, penitus non clarificatum appareat! Quid est enim, quod Judaei clare intelligunt? »Caecitas enim ex parte contigit in Israel (Rom. XI, 15).« Vocat enim Moyses populum, et ad se accedere timentes cognoscunt vocem, quoniam sola littera sonat in voce; faciem timent, quia ubi sunt oculi, ibi est splendor, ibi est spiritualis intellectus, ad instar solis radiis rutilans. Revertuntur ergo ad Moysen; revertuntur ad litteram quae occidit; revertuntur ad sonum vocis, quia rutilantem faciem et spiritualem intelligentiam timentes, prius accedere nolebant. Unde et subditur:

»Impletisque sermonibus, posuit velamen super faciem suam.« Ideo enim seper faciem velamen [Col. 0376C] ponebat, quia ejus faciem videre timebant. Hoc est enim, quod Apostolus ait: »Usque hodie enim dum legitur 124 Moyses, positum est velamen ante oculos Judaeorum [(247) 1Kb] (II Cor. III, 15).« Dum enim Moyses, id est lex Moysi legitur ante Judaeorum oculos litterae velamen positum est, solumque velamen intuentes, et solam litteram attendentes, illud, quod sub velamine est, videre non possunt: infirmos enim oculos habent, et splendorem videre metuunt. Nos autem revelata facie gloriam Domini contemplantes, non tantum velamen, quantum illud, quod sub velamine est, semper inspicere desideramus.



CAPUT XXXV.

»Igitur, congregata omni turba filiorum Israel, dixit ad eos: Haec sunt quae jussit fieri Dominus: [Col. 0376D] sex diebus facietis opus, septimus dies erit vobis sanctus. Sabbatum est requies Domini; qui fecerit in eo opus, occidetur; non succendetis ignem in omnibus habitationibus vestris per diem Sabbati.« Multa enim jam superius de Sabbato diximus, semperque idem dicere superfluum est; novam vero in eodem semper quaerere expositionem, superstitiosum esse videtur. Nemo autem in Sabbato ignem succendat, nemo lites et discordias seminet, unde in iram et furorem populus fidelis accendatur. Ego autem omnipotenti Deo gratias ago, qui me per hanc silvam obscuram satis et densam, recto, ut opinor, itinere, hucusque perduxit: quae enim sequuntur [Col. 0377A] usque ad finem libri, superius omnia et narrata, et exposita sunt. Deo autem omnipotenti sit honor et [Col. 0378A] gloria, virtus et imperium, et nunc et semper, et in omnia saecula saeculorum. Amen.

[Col. 0377] Hic claudit sanctus Bruno Commentarium suum in Exodum, et omittit quinque reliqua capita.



INCIPIT EXPOSITIO IN LEVITICUM.
[Col. 0377]




ADMONITIO

Cum expositio in sequentem librum Levitici, quam edidit D. Maurus Marchesius pluribus in locis valde mendosa sit, multoque inferior latinitate, et doctrina commentario, quem ex cod. Casinensi optimae notae nobis communicavit reverendissimus D. Thomas Capomatius, modernus abbas Montis Casini, eo collectionem nostram adornare duximus; quare ex integro sex priora capita ab illo desumpsimus, ac reliqua partim supplevimus, partim emendavimus.



PRAEFATIO
[Col. 0377B]

125 Post Geneseos et Exodi expositionem, secundum ordinem quo scripti sunt, duce Jesu, ad Leviticum transeamus. Ad cujus operis explanationem Deum Patrem omnipotentem, et Filium ejus Jesum Christum, una cum Spiritu sancto invoco, suppliciterque deposco ut eodem Spiritu, quo Moysi mentem ad scribendum replevit, meam quoque ad hunc librum exponendum replere dignetur. Hoc autem volumine Moyses, imo Spiritus sanctus per Moysen de sacrificiis plenissime disputat, quibus utique, si spiritualiter intelligantur, procul dubio et peccata tolluntur, et Deus placatur, et peccatoribus venia datur. Quamvis enim omnia Judaeorum sacrificia Christi quodammodo passionem et mortem denuntient, [Col. 0377C] quaedam tamen illud maximum et singulare sacrificium, quod in ara crucis Jesus ipse, hostia et sacerdos, Deo Patri obtulit, proprie spiritualiterque significant; quaedam vero hoc, quod in ejus memoriam quotidie in Ecclesia fit a sacerdotibus; quaedam vero SS. martyrum passiones, alia vero ipsam carnis nostrae macerationem, alia nihilominus cordis et spiritus contritionem designant. Eorum enim animalium holocausta, quorum sanguis infertur in Sancta per pontificem, quorum carnes non comeduntur, sed cremantur extra castra, proprie Christi passionem, testante Apostolo, denuntiant. Ait enim: »Quorum enim animalium infertur sanguis in Sancta per pontificem, horum corpora cremantur extra castra (Hebr. XIII, 11).« Hoc autem [Col. 0377D] exponens mox subdidit, dicens: »Ita et Jesus ut sanctificaret populum, extra portam passus est (ibid., 12).« De his autem, quoniam Deo propitio, multa in sequentibus dicturi sumus, plura ad praesens dicere, non videtur esse necesse. Nunc ergo ad ipsius libri verba veniamus.



CAPUT PRIMUM.

»Vocavit autem Moysen, et locutus est ei Dominus de tabernaculo testimonii, dicens: Loquere [Col. 0378B] filiis Israel, et dices ad eos: homo quicunque obtulerit ex vobis hostiam Domino de pecoribus, id est de bobus et ovibus offerens victimas, si holocaustum fuerit ejus oblatio, ac de armento, masculum immaculatum offeret ad ostium tabernaculi testimonii ad placandum sibi Dominum.« Homo iste, qui ad placandum sibi Dominum victimas offert, Christianorum populus mihi videtur, qui non solum super [(248) 1Kb] altare visibile, verum etiam in mentis altari invisibili, vitulum de armento patriarcharum, in Christi commemorationem, quotidie immolare non cessat. Vitulum ergo masculum et immaculatum sumptum de armento Moysi offerri praecipitur, quia Judaeorum populus Christum Dominum nostrum, »qui peccatum non fecit, nec dolus inventus [Col. 0378C] est in ore ejus (I Petr. II, 22),« de patriarcharum et prophetarum grege, scilicet carne venientem, pro totius mundi delictis Domino immolavit. Unum ergo eundemque vitulum, et Moyses, et Judaeorum populus, et Ecclesia immolat: Moyses quidem significando, Judaei peccando, Ecclesia commemorando. Sed, quia non omnis oblatio est holocaustum, ideo ait: »Si holocaustum fuerit ejus oblatio.« Quando enim oblatio tota incendebatur, holocaustum dicebatur. Ducitur autem vitulus ad ostium tabernaculi testimonii, quoniam et Christus Dominus noster a Judaeis 126 captus, deinde ad pontificem ductus est, qui ante ostium, et in ipsius templi atriis habitabat. Sed, quoniam nos quoque hunc vitulum immolamus, quomodo etiam a nobis ad ostium tabernaculi [Col. 0378D] testimonii ducatur, dicendum esse videtur. Nos enim Dei tabernaculum esse Apostolus significans, ait: »Templum enim Dei sanctum est, quod estis vos (I Cor. III, 17).« Si ergo templum et tabernaculum Dei sumus, quod erit ostium hujus tabernaculi? Ego quidem ostium hujus tabernaculi fidem intelligo, per quam velut per ostium, nostri pectoris tabernaculum Christus ingreditur. Unde ipse Dominus ait: »Ego sto ad ostium et pulso, si [Col. 0379A] quis aperuerit mihi januam, intrabo ad illum, et coenabo cum ipso, et ipse mecum (Apoc. III, 20).« Offerimus ergo vitulum ad ostium tabernaculi, quando Christi passionem mente legimus, et fide credimus. Sic enim ipse Dominus ait: »Hoc facite in meam commemorationem (I Cor. XI, 24).« Unde adhuc subditur:

Ponetque manus super caput hostiae, et acceptabilis »erit, atque in expiationem ejus proficiens.« Hoc autem de Judaeis intelligere difficile est, quibus mors Christi non proficiens, sed officiens fuit. Nos autem [(249) 1Kb] ducamus vitulum nostrum ad ostium tabernaculi, imo credendo, manducando atque bibendo introducamus eum in ipsum pectoris nostri tabernaculum. Ponamus manus super caput ejus, [Col. 0379B] tangamus eum manibus fidei, tangendo credamus, credendo dicamus: »Dominus meus, et Deus meus (Joan. XX, 28).« Sic enim fides tangit; sic et Apostolus Thomas tetigisse legitur. Tangere enim credere est. Ejus namque caput beatus Joannes tangens dicebat: »In principio erat Verbum, et Verbum erat apud Deum, et Deus erat Verbum (Joan. I, 1).« Crede Christum Deum esse, et tangis caput ejus: »Christi enim caput, ait Apostolus, Deus est (I Cor. XI, 4).« Credis hominem esse, et tangis pedes ejus. Si ergo sic tetigeris, si omnium creaturarum caput atque principium Christum esse credideris, acceptabilis erit hostia tua, in expiationem tibi proficiet et oblatio tua. Prius itaque tange caput vituli; deinde immola, ne dum quasi vitulum Christum immolaveris, [Col. 0379C] eum Deum et hominem esse obliviscaris. Vides puerum Jesum, vides vitulum unius anni, noli respicere aetatem, noli dicere cum Judaeo: Quadraginta annos nondum habes. Tange caput vituli, crede Divinitatem. Dic cum evangelista: »In principio erat Verbum.« Divinitas enim ipsius vituli caput est Christi. Quia ergo quid sit tabernaculum, quid ostium tabernaculi, quid vitulus, quid sit etiam manus ponere super caput vituli, dictum est; restat nunc ut veniant sacerdotes et fundant sanguinem ejus, ipsumque excorient, membra concidant, in altari componant, ignem supponant, et totum perficiant holocaustum in commodum, et utilitatem offerentium. Haec omnia ad solum sacerdotem pertinebant. Hoc est enim, quod ait: »Et offerent filii Aaron sacerdotes [Col. 0379D] »sanguinem ejus, fundentque per altaris circuitum, quod est ante ostium tabernaculi, detractaque pelle hostiae, artus in frusta concident, et subjicient in altari ignem, strue lignorum ante composita, et membra, quae caesa sunt desuper ordinantes, caput videlicet, et cuncta quae adhaerent jecori, intestinis, et pedibus lotis aqua; adolebit ea sacerdos super altare in holocaustum et suavem odorem.«

Qui sunt enim isti filii Aaron, quibus haec specialia munera deputantur? Credere namque, vitulum tangere, ad tabernaculi hostiam ducere; super utrumque [Col. 0380A] postem de ejus sanguine ponere, Christi carnem comedere, ejus sanguinem bibere, cunctis fidelibus datum est. At vero pellem hostiae detrahere, artus in frusta concidere, et caetera quae sequuntur episcopis et sacerdotibus specialiter concessum est. Sunt ergo episcopi et sacerdotes, filii Aaron, illius videlicet Aaron, qui rectissime mons fortis interpretatur. »Mons coagulatus, mons pinguis, mons, in quo beneplacitum est Deo inhabitare (Psal. LXVII, 16).« Hujus autem Aaron, vos, o episcopi et sacerdotes, filii estis: accedite ergo, et immolate; effundite sanguinem vituli per circuitum altaris. Quid aliud namque facitis, quotiescunque sanguinem vestro ministerio confectum nobis ad bibendum tribuitis? nisi ad instar filiorum Aaron circa altare [Col. 0380B] cordis nostri sanguinem funditis. Pellem vero hostiae detrahitis, quando, litterae velamine semoto, ea, quae in occulto manebant, spiritualiter exponitis. Artus autem in frusta conciditis, quando totius hostiae sacramenta particulatim, et per sententias explicatis. Ignem vero in altari subjicitis, quia haec omnia exponendo, ad amorem Dei corda nostra succenditis. Tali enim igne illorum corda succensa erant, qui ipsum Dominum per se exponentem audientes dixerunt: »Nonne cor nostrum ardens erat in nobis, dum loqueretur nobis in via, et aperiret Scripturas?« (Luc. XXIV, 32.) Ut autem hic ignis ardeat, prius struem lignorum super altare componere necesse est; haec autem ligna, fidem, spem, patientiam, humilitatem, caeteramque virtutum congeriem intelligimus: [Col. 0380C] nisi haec ligna prius in cordis altari composita fuerint, ignis charitatis, et amor Dei ardere non potest [(250) 1Kb] . Postquam autem igne charitatis altare, id est audientium corda incaluerint, tunc sacerdotes membra, quae caesa sunt, desuper ordinent, caput videlicet, et cuncta, quae adhaerent jecori. Illis enim divina sacramenta revelanda sunt, 127 quorum corda audiendi, et agendi desiderio jam videntur accensa. Prius enim vituli caput super altare ordinare debent episcopi, quia suis in sermonibus Christum hominem, et Deum, caput omnium creaturarum et principium esse, ante omnia auditores edoceant. Quin etiam ejus passionem, resurrectionem et ascensionem per ordinem narrantes, in Christianorum mentibus, tanquam in altari componant. [Col. 0380D] Hunc praedicandi ordinem beatus Joannes secutus, a capite incipiens, de divinitate prius egit. »In principio, inquit, erat Verbum, et Verbum erat apud Deum (Joan. I, 1).« Postea ad humanitatem, ejusque opera, tanquam ad pedes devenit. Haec sunt autem membra vituli, sic concidantur, sic ordinentur, sic exponantur, sic super cordis et mentis altare ponantur. Sed quid pro his, quae jecori adhaerent, adipe videlicet et pinguedine, nisi illam nimiam misericordiam et pietatem Salvatoris nostri intelligamus, qua pro suis etiam inimicis orans, dicebat: »Pater, ignosce illis, quia nesciunt quid faciunt? (Luc. [Col. 0381A] XXIII, 34.)« Hic enim adeps, haec pinguedo vulnera nostra curavit, et sanavit, de qua Psalmista: »Memor sit Dominus omnis sacrificii tui, et holocaustum tuum pingue fiat (Psal. XIX, 4).« Haec autem nobis annuntiantur quatenus ad amorem Dei magis accendamur, et ad Christi pietatem, et misericordiam implorandam amplius incitemur. Quid autem est id, quod sequitur in contextu: pedibus et intestinis lotis aqua? Nunquid nos pedes Christi, et ejus intestina lavare debemus, qui jam nunc in coelo est? Cui nihil unquam sordidum, nihil immundum adhaesit, qui peccatum non fecit, nec inventus est dolus in ore ejus; et qui omnis munditiae auctor et consummator exstitit. Vera certe, et infallibilia sunt haec omnia. Judaei tamen haec non credunt, sed [Col. 0381B] quasi peccatorem, quasi blasphemum eum judicarunt et judicant. Unde nobis oportet eum lavare, et quodammodo mundare; id est sanctum, innocentem et justum praedicare. Sed quomodo haec omnia recte comprobare poterimus, Judaeisque veritatem istam persuadere valebimus? Ipse nos docet: »Quis ex vobis, inquit, arguet me de peccato? Venit enim princeps mundi hujus, et in me non habet quidquam (Joan. VIII, 46).« Haec autem et similia dum sic ordinant et componunt sancti praedicatores, dum intelligunt et credunt boni auditores, fit Deo holocaustum in odorem, et suavitatem. Sequitur:

»Quod si de peccatoribus oblatio est, de ovibus, sive de capris holocaustum, anniculum, et absque macula offerent, immolabitque ad latus altaris, [Col. 0381C] quod respicit ad aquilonem coram Domino; sanguinem vero illius fundent super altare filii Aaron per circuitum,« et caetera, ut superius. Id ipsum enim per vitulum, et per agnum, et per haedum intelligimus. Christus enim et vitulus est, quia major hostia, et agnus, quia mitis, et innocens, et mansuetus: et haedus propter similitudinem carnis peccati. Est autem anniculus et absque macula, castus, pudicus et sine peccato. Quod autem altare contra aquilonem respicit, corda nostra contra diaboli insidias semper attenta debere esse significat. »Ab aquilone enim pandentur mala super omnes habitatores terrae (Jerem. I, 14).« Deus autem ab austro veniet, diabolus autem ad aquilonem sedem suam posuit [(251) 1Kb] . Caetera vero, quae sequuntur, [Col. 0381D] ideo non exposuimus, quoniam modo superius in vituli holocausto exposita sunt.

»Sin autem de avibus holocausti oblatio fuerit Domino de turturibus, et pullis columbae, offeret ea sacerdos ad altare, et retorto ad collum capite, et rupto vulneris loco decurrere faciat sanguinem super crepidinem altaris.« Merito enim post Christi sacramenta, qualiter etiam nos ipsos immolare et offerre Domino debeamus, ostendit hic locus. Per turturem enim et columbam, animae et carnis castitatem, et patientiam intelligimus. Turtur enim castissimum animal est, et vivo, et mortuo socio indissolubilem fidem servans; columba vero [Col. 0382A] felle et amaritudine caret. Unde non immerito turtur castitatem, columba vero patientiam significat. Offert igitur sacerdos ad altare cordis nostri turturem, et columbam; quando castitatem, et patientiam nos et habere, et observare admonet. Turturem enim sacerdos magnus Jesus offerebat, cum diceret: »Sint lumbi vestri praecincti (Luc. XII, 35);« columbam autem cum de patientia loqueretur, dicens: »In patientia vestra possidebitis animas vestras (Luc. XXI, 19).« Habemus ergo turturem, habemus columbam, imo nos ipsi jam turtures et columbae facti sumus, sic tamen si et castitatem, et patientiam teneamus. Quod autem ad collum caput retorquetur, eum, qui castus et patiens factus est, verecundum etiam et humilem debere [Col. 0382B] esse significat; talium non est erecta cervice, sed capite humiliter inclinato incedere. Deinde autem rupto vulneris loco decurrere facit sanguinem super crepidinem altaris, quia sanctus homo, et Deo devotus, non celat peccatum suum, sed foras mittit, et tunc circa altare sanguinem decurrere facit, quando peccatorum suorum memoriam a proprio corde non separat; sed quasi turtur, et columba pro ipsis peccatis gemere, et flere non cessat. Sic enim Psalmista circa sui cordis altare decurrere sanguinem faciebat, cum diceret: »Quoniam iniquitatem meam ego cognosco, et delictum meum contra me est semper (Psal. L, 4).« Quod autem sanguis peccatum significet, tam usitatum est, ut exemplis non indigeat. Sequitur:

[Col. 0382C] »128 Vesciculam vero gutturis, et plumas projiciet prope altare ad orientalem plagam in loco, in quo cineres effundi solent.« Quid enim per vesciculam gutturis, nisi ventris ingluvies significatur? Quid per plumas, nisi morum levitas innuitur, elatio et mentis instabilitas? Haec autem homini projicere, et a se repellere bonum est. Sed ubi projicere? Prope altare: altare enim cor est, sicut jam saepe dictum est; quod autem a corde separatur, oblivioni quidem datur. Merito igitur non in altari, sed prope altare ista projiciuntur, ut eorum homo immemor ad ea ulterius non revertatur. Unde etiam ad orientalem plagam projici jubentur, ut praeteritorum cum Apostolo obliviscentes, ad ea, quae ante sunt, nos extendamus. Semper enim ab [Col. 0382D] ortu ad occasum tendimus. Quaecunque igitur ad occasum nobiscum non ducimus, ea ad orientalem projicientes plagam, post dorsum relinquimus. Occasus autem finis est vitae. Effundantur haec in loco, in quo cineres effundi solent, id est ubi superflua projiciuntur, quia superflua et inutilia sunt.

»Confringetque ascellas ejus, et non secabit, neque ferro dividet eas.« Ascellas enim turturis, et columbae confringere jubet, ne castitas et patientia a nobis avolando separari queat. Attende diligenter quod dicitur. Turtur et columba factus es, noli volare, noli vagus et instabilis esse, frange [Col. 0383A] ascellas, quia nocivae sunt, sed noli secare, quia naturales sunt. Quamvis enim non volas, volandi tamen naturam non amittis; quamvis non peccas, peccandi tamen potentiam habes. Sed propter Deum volare, id est peccare desistis juxta illud Ecclesiastici: »Qui potuit transgredi, et non est transgressus, facere malum, et non fecit (Eccl. XXXI, 10).« Sequitur:

»Et adolebit super altare lignis, igne supposito: holocaustum est, et oblatio suavissimi odoris Domino.« Ignis enim iste quo omnia cremanda sunt, fervor charitatis est. Hic est ille ignis, de quo Dominus ait: »Ignem veni mittere in terram (Luc. XII, 49).« At vero bonus animus, sincerus affectus, sanus intellectus, spiritus contribulatus, [Col. 0383B] ligna, sunt, quae hoc igne succenduntur. Sed ubi? Super cordis utique altare. Illud enim cor, in quo haec ligna composita fuerint, et hoc igne succensum exarserit, holocaustum est, et oblatio suavissimi odoris Domino. Et maxime quidem, si sacerdos turturem, et columbam, et caetera, quae superius dicta sunt, castitatem et patientiam, docendo, praedicando et admonendo desuper ordinaverit. Tale enim altare semper ardet, sed tunc praecipue cum sacerdotis voce et spiritu inflammatur. Unde per prophetam Dominus dicit: »Ego, inquit, creavi fabrum, et sufflantem in igne prunas (Isai. LIV, 16).« Sequitur iterum de eo sacrificio, quod in memoriam Christi passionis sancta Ecclesia ubique sacrificat, ideoque et de simila fit, et memoriale [Col. 0383C] appellatur.



CAPUT II.

»Anima, cum obtuterit oblationem sacrificii Domino, et simila ejus erit oblatio, fundetque super eam oleum, et ponet thus, et deferet ad filios Aaron sacerdotis, quorum unus tollet pugillum plenum similae et olei, ac totum thus, et ponet memoriale super altare in odorem suavissimum Domino.«

In hoc capite de eo sacrificio figurative agitur, quod in memoriam Christi passionis sancta Ecclesia ubique sanctificat; ideoque de simila fit oblatio praesens. Haec autem simila de illo frumento facta est, de quo Salvator ait: »Nisi granum frumenti [Col. 0383D] cadens in terram mortuum fuerit, ipsum solum manet (Joan. XII, 24).« Fuit autem simila haec Judaeorum nobis contrita, de quibus ait Psalmista: »Molas leonum confringet Dominus (Psal. LVII, 7).« Hanc autem anima offert, id est aliquis homo bonus et spiritualis, et qui magis animae quam corporis sequitur voluntates, quoniam corde contrito, et spiritu contribulato Christi passionis recordatur. Fundit autem oleum desuper, Christi pietatem, et misericordiam admirans, qui, dum quasi frumentum ab impiis moleretur, dum a Judaeis crucifigeretur, oleum tamen pietatis et mansuetudinis effundens a misericordia non cessabat. Cum enim servi Maluhi aurem sanabat, cum Patrem, ut Judaeis ignosceret, orabat, nonne tunc misericordiae oleo Christus [Col. 0384A] abundabat? Jungit autem ad similam thus, dum secum recogitat, quare de Filii sui passione Pater tantum fuerit delectatus. De quo thure Psalmista ait: »Dirigatur oratio mea, sicut incensum in conspectu tuo (Psal. CXL, 2).« Haec autem dum anima supradicta secum considerat, et per se rationem invenire non valet, defert simul omnia, similam scilicet, oleum, et thus ad filios Aaron sacerdotis; unde et subditur: »Quorum unus tollet pugillum plenum similae, et oleum, ac totum thus;« id est ad praelatos, ad episcopos suos, et ad Ecclesiae doctores, ut ab illis de eorum intelligentia instruatur; unde subditur in contextu: »Quorum unus tollet pugillum plenum similae, et ponet memoriale super altare in odorem suavissimum Domino.« [Col. 0384B] Audite hoc, o episcopi, et videte quod nulla hic episcoporum exceptio fiat. Venit aliquis cum oblatione sua, interrogare vult episcopum de dubitatione sua: ille igitur episcopus, qui ejus interrogationi satisfacere nequiverit, et qui ejus oblationem ad immolandum, id est ad exponendum non susceperit, ille, inquam, non erit ille unus, de quibus hic dicitur: »Quorum unus est.« Quod autem non totam similam, sed pugillum plenum similae accipit: hoc datur intelligi, 129 quia non omnia, sed ea tantum episcopus exponere debet, quae ad animarum salutem pertinent, et quae auditores intelligere et capere possunt. Haec igitur omnia pontifex accipiens, ponit memoriale, id est ad memorandum et intelligendum, super cor illius. Nam, si haec omnia, quae [Col. 0384C] ad animarum salutem pertinent, super cordis altare non apponuntur, et memoriale, non erit hujusmodi holocaustum. Nisi enim super cordis altare hoc sacrificium poneretur, oblivioni tradi posset, et memoriale non esset. Fit autem talis oblatio in odorem suavissimum Domino. Sequitur:

»Quod autem reliquum fuerit de sacrificio, erit Aaron, et filiorum ejus, Sanctum sanctorum de oblationibus Domini.« Quod autem horum quidquid superest, in sacerdotis partem relinqui praecipitur, clare ostendit, quod mysteria illa, quae auditores capere, et intelligere non valent, in sacerdotum pectore atque sacrario reponi, et celari debent, secundum illud: »In corde meo abscondi eloquia [Col. 0384D] tua, ut non peccem tibi (Psal. XVIII, 11).« Sanctissimae enim sunt istae reliquiae de oblationibus Domini. Quae autem de simila dicta sunt, de panibus quoque, et laganis, et crustula intelligantur; si quidem ista et de frumento, et de simila fiunt. Quorum ergo est una materia, una sit et significatio: significant enim carnes agni, illius utique agni, qui tollit peccata mundi. Sive enim in elibano coquantur, sive in sartagine frigantur, sive etiam in craticula assentur, semper tamen Christi significant passionem: crux enim Christi, et clibanus, et sartago, et craticula fuit. Omnes igitur sustinent passiones, qui crucis patiuntur afflictionem, quod ipse Dominus significans ait: »Qui vult venire post me, abneget semetipsum, et tollat crucem suam, et sequatur me [Col. 0385A] (Matth. V, 13);« omnes passiones in sola cruce intelligens. Quod autem omnibus additur oleum, nec in ipsa sua passione Christum a misericordia cessasse significat. Semper Christus oleum fundit, quo et miseretur, et sanat. Manibus autem sacerdotum ista traduntur, quae ab eis exponenda exiguntur. Minutatim vero crustula dividitur, quando diligenter, et per sententias particulatim totum Christi sacramentum exponitur. Ponitur autem memoriale super altare, quando in audientium corda idem mysterium immittitur. Omnia autem haec azyma, et sine fermento sunt, quia Agnus noster immaculatus, innocens et sine peccato est; et quia nihil corruptum, aut maculatum Dominus suscipit. Sequitur:

»Omnis oblatio, quae offertur Domino, absque [Col. 0385B] fermento fiet, nec quidquam fermenti, ac mellis adolebitur in sacrificio Domini.« Fermentum a sacrificio removetur, quia corruptum est, et totam massam corrumpit, ut ait Apostolus. Mel vero, quia dulce est; non enim cum dulcedine mellis, sed cum amaritudine lactucarum agrestium agni carnes comedi jubentur.

»Quidquid obtuleris sacrificii sale condies, nec auferes sal foederis Dei tui de sacrificio tuo. In omni oblatione tua offeres sal.« Sal pro sapientia ponitur. Unde et Dominus discipulis ait: »Vos estis sal terrae (Matth. V, 13).« Ut enim sale cibus, ita sapientia sacrificium conditur. Qui enim Domino sacrificat, et quod agit, non intelligit, quasi sine sale sacrificium facit. Interior autem sacerdos, intellectus, [Col. 0385C] est, qui in altari cordis sacrificando Dominum placat. Hic autem sal, qui in sacrificio adhibendus est, ideo sal foederis dicitur, quoniam et Deus hoc fieri jussit, et id populus saepius se observaturum promisit. Haec de sacrificio similae dixisse sufficiat; nunc autem ad primitiarum oblationem mystice explicandam transeamus.

»Si autem obtuleris munus primarum frugum tuarum Domino de spicis adhuc virentibus, torrebis igni, et confringes in morem farris, et sic offeres primitias tuas Domino, fundens supra oleum, et thus imponens, quia oblatio Domini est, de qua adolebit sacerdos in memoriam muneris, partem farris fracti, et olei, ac totum thus« [Col. 0385D] Locus iste de catechumenis videtur intelligendus, quos ad Ecclesiam venientes interrogare oportet de proposito, constantia et fide. Sic enim ait Propheta: »Nisi credideritis, non permanebitis (Isai. VII, 9).« Et isti quidem primitias frugum suarum, id est prima fidei rudimenta, non quidem de frumento et solido cibo, sed de spicis adhuc virentibus Domino offerunt, quando ea, quae a sacerdotibus illis dicuntur, etsi non intelligant, credere tamen se promittunt. Quid autem sit spicas igne torrere, novasque fruges in morem farris frangere, attendamus; nihil enim aliud significare existimo, nisi quod isti jam charitatis ardore fidei sacramenta credunt, et nondum penitus discutiunt; qui enim ea diligenter discutit, non in morem utique farris, sed in similae [Col. 0386A] tenuitatem conterit. Fundunt autem oleum desuper simul cum fide, misericordiam et benignitatem spondentes. Thus autem imponunt, quando diabolo abrenuntiantes, virtutibus et bonis operibus adhaerere promittunt. Haec enim, quia Domino redolent, thuris similitudinem habent. Postquam autem hanc suae fidei oblationem Domino catechumeni obtulerint, restat ut sacerdos eos doceat, et majora intelligere faciat. Accipiat ergo partem farris fracti, et olei, ac totum thus, et sacrificare incipiat; id est, in eorum instructione incipiat laborare. Ubi advertendum est, quod tantum partem farris fracti sacerdotem accipere jubet lex, ut non omnes partes simul clare demonstret. Quod si sacerdos non omnia Christianae fidei sacramenta eos edocere valeat, [Col. 0386B] sufficit quod aliquam eorum partem exponat; omnia enim nostrae fidei arcana explicare 130 aut impossibile est, aut certe difficile esse videtur. Ideo autem olei, et thuris nihil minui jubet lex, quia in misericordiae exercitio, et ad dandum bonum exemplum totaliter instrui possunt. Quod autem catechumenos instruere, et illis sacra dogmata explicare, notitiamque Scripturarum tradere, hic sacrificare nominetur, mirum non est, cum hoc agere, Deus tanquam sacrificium sibi charum accipiat; unde per Psalmistam ait: »Sacrificium laudis honorificabit me (Psal. XLIX, 23).« Et Apostolus: »Per ipsum offeramus hostiam laudis semper Deo, id est vitulos labiorum confitentium nomini ejus. (Hebr. XIII, 15).«



CAPUT III.
[Col. 0386C]

»Quod si hostia pacificorum fuerit ejus oblatio, et de bobus voluerit offerre, marem, sive feminam immaculata offeret coram Domino, ponetque manus super caput victimae suae, quae immolabitur in introitu tabernaculi.« Hic obiter notandum est, quod in primo sacrificio sub specie vituli, et agni fuit Christus immaculatus; deinde vero in turture et columba fuimus nos ipsi in sacrificium oblati; postea vero in simila et panibus figurative immolatus est Christus; modo denique nos ipsi immolari jubemur, ut scilicet intelligamus, necessarium esse multoties pati pro Christo, qui pro nobis multoties passus est. Bene autem praesens haec [Col. 0386D] hostia pacificorum dicitur, quia illa mediante cum Deo purificamur, iterumque conjungimus. Si quis ergo de bobus pacificorum hostiam offerre voluerit in ordine sacerdotali, vel regulari, sive masculus, sive femina sit, se ab omni vitio immaculatum custodiat, ut digne offeratur. Quid enim per bovem nisi sacerdotalis, vel regularis ordo intelligitur, secundum illud Apostoli: »Non alligabis os bovi trituranti?« (I Cor. IX, 7.) In quo certe ordine tam sancti viri quam etiam devotae virgines intelligitur. Ipsae enim Deo dicatae in ejus agro utique laborant. Audite ergo hoc, qui ad sacros ordines acceditis. Audite qui vos ipsos ad serviendum Deo offertis. Si enim immaculati estis, secure accedite; sin autem, accedere non praesumatis. Ponite manum [Col. 0387A] super caput victimae vestrae, id est reprimite superbiam carnis vestrae. Videte Apostolum manum super hostiam suam apponentem; dicit enim: »Castigo corpus meum, et in servitutem redigo (I Cor. IX, 27).« Immolate eam in introitu tabernaculi, ut scilicet videant vos, qui in tabernaculo sunt, »et videntes opera vestra bona, glorificent Patrem vestrum, qui in coelis est (Matth. V, 16).« Videant caeteri jejunia vestra; videant quomodo immolando maceratis et affligitis carnem vestram, quatenus exemplum accipiant de sancta conversatione vestra. Accedite, juvenes devoti, accedite, virgines castae, ad sanctum Dei tabernaculum; ibi enim vos exspectant filii Aaron, ibi vos exspectant praelati et sacerdotes in suum collegium vos recipere cupientes, vos purificare, [Col. 0387B] vos consecrare, vos offerre volentes.

»Fundentque filii Aaron sacerdotis sanguinem super altare per circuitum, et offerent de hostia pacificorum in oblationem Domini,« etc. Sanguinem peccata significare manifestum est, secundum illud Ezechielis: »Si non annuntiaveris ei iniquitatem suam, sanguinem ejus de manu tua requiram (Ezech. III, 18).« Altare vero mens, et cor designat. Fundunt igitur sacerdotes sanguinem ejus, qui ad sacerdotalem, vel regularem ordinem accedere, et inter boves computari exoptant, per circuitum altaris, quando eos admonent ut peccatorum suorum memores sint, et habeant ea in circuitu cordis sui, ut possint dicere semper: »Peccatum meum contra me est semper (Psal. L, 5).« Deinde hostiae adipem, [Col. 0387C] omnemque pinguedinem jubet Dominus offerre et adolere; quia scilicet pinguedine caro superbit, et in luxuriam, et omnem turpitudinem ruit; unde alibi dicitur: »Pinguis factus est dilectus, et recalcitravit (Deut. XXIII, 15);« ideoque Apostolus in commessationibus, et ebrietatibus nos prohibet inveniri. Idemque alibi ait: »Carnis curam ne feceritis in desideriis. Et nolite inebriari vino, in quo est luxuria (Ephes. V, 18).« Haec igitur est causa, cur maxime necessarium est, ut corporis nostri pinguedo minuatur, incendatur et destruatur. Dum enim jejuniis caro atteritur, pinguescit anima, sedes ejus conspicitur, fitque sacrificium Deo acceptabile. Accendatur ergo spiritus, ut et caro vitiorum [Col. 0387D] ignibus frigescat. Ad oblationem autem istam accendendam ligna colligamus; id est exempla justorum sectemur; perpendendo qualiter vixerint, qualiter jejuniis et vigiliis omnem corporis pinguedinem attenuaverint. Haec autem ligna, si in cordis nostri altari accensa fuerint, omnem nocivam pinguedinem adolere facient. Sequitur:

»Si agnum obtulerint coram Domino, ponent manum super caput victimae suae, quae immolabitur in vestibulo tabernaculi testimonii. Fundentque filii Aaron sanguimen sanguinem ejus per altaris circuitum, et offerent adipem, et caudam totam cum renibus, et caetera, ut supra.« Ritus autem in immolatione agni idem significat, quod superius adnotavimus, et solum in hostiae differentia aliquod [Col. 0388A] discrimen reperitur; nam per bovem, doctorem et sacerdotem; per agnum, hominem mansuetum et simplicem; per capram vero peccatorem intelligimus. Sive igitur bovem, sive agnum, sive capram aliquis offerat, ponat manum suam super caput victimae suae, coercerat superbiam suam, eam castiget et immolet. Hoc autem juxta tabernaculum tantum, id est juxta Ecclesiae statuta et leges. Qui enim ab Ecclesia discedet, nullum ei sacrificium, 131 nulla abstinentia, nulla carnis maceratio prodest: ideoque, omnis hostia ad tabernaculum duci jubetur. Ergo filii Aaron nos occidunt, nostrum sanguinem fundunt; namque solum sacerdotes Ecclesiae a peccatis nos abluunt, et pro nobis hostias offerunt. Filius enim Aaron, et sacerdos Ecclesiae ille fuit, [Col. 0388B] qui ait: »Mortificate membra vestra, quae sunt super terram (Coloss. III, 5);« itemque: »Mortui estis, et vita vestra abscondita est cum Christo in Deo (ibid.).« Sed quare peccata nostra super altare fundunt, nisi ut igne consumantur, semperque in memoria habeantur? quomodo autem adipem, renes omnemque pinguedinem sacerdotes offerant, superius dictum est. Cur denique caudam Dominus jubet offerri, idem ipse in Evangelio docet, dicens: »Qui perseveravit usque in finem, hic salvus erit (Matth. XXIV, 13).«

»Omnis adeps Domini erit jure perpetuo, et in generationibus, et cunctis habitaculis vestris. Nec adipem, nec sanguinem omnino comedetis.« Cum enim sit adeps bonus, et adeps malus, quomodo omnis [Col. 0388C] adeps Domini erit? Bonus enim adeps quo anima pinguescit, et vires suscipit, de quo Psalmista: »Sicut adipe et pinguedine repleatur anima mea (Psal. LXII, 6):« malus adeps quo anima incrassata superbit, de quo idem Psalmista: »Prodiit ex adipe iniquitas eorum (Psal. LXXII, 2).« Omnis igitur adeps est Domino offerendus; bonus animae adeps, ut sancto desiderio inflammetur; corporis vero malus, ut poenitentia destruatur; sicque tunc in cordis sartagine adeps animae Deo offertur, cum peccatorum conscientia superna dilectione incendatur. Tunc vero adeps corporis Deo mactatur, cum caro poenitentiae rigore deprimitur, atque ita fit ut omnis adeps Domini sit. Adeps deinde cremari, et sanguis effundi [Col. 0388D] jubetur, ne uterque comedatur. Ad rationem tamen advertite. Non comedatur sanguis, quia in ipso peccati causa intelligitur. Super altare autem offeratur adeps, id est omnis nociva pinguedo in corde contrito concremetur, et destruatur. Hoc est enim, quod ait: Adipes, quibus pectus advolvitur, et pinnulae jecoris offerentur super altare. Sed quare pinnulae jecoris? Jecoris namque, id est hepatis pinnulae sanguinis coagulati, et mortui similitudinem habere videntur. Sanguis igitur et forma sanguinis super altare ponantur, ut non solum peccatum, sed peccati species omnino destruatur.



CAPUT IV.

»Locutus est Dominus ad Moysen dicens: Loquere filiis Israel. Anima quae peccaverit per ignorantiam [Col. 0389A] de hostia, et de universis mandatis Domini, quae praecepit, ut non fierent, quidpiam fecerit: si sacerdos, qui est unctus, peccaverit, delinquere faciens populum, offeret pro peccato suo vitulum immaculatum Domino, et adducet illum ad ostium tabernaculi testimonii coram Domino, ponetque manum super caput ejus, et immolabit eum Domino. Hauriet quoque de sanguine vituli, inferens illum in tabernaculum testimonii [(252) 1Kb] .« Sicut cum distinctione loquitur lex, sic et nos cum distinctione loqui debemus; ita ut prius de sacerdote per ignorantiam peccante, et de ejus expiatione agamus, et postea de populo, quem sacerdotis ignorantia in errorem induxit, sermocinemur. Anima igitur ista, sive sacerdos, qui per ignorantiam peccavit, populum [Col. 0389B] in errorem inducens, Caipham vel quempiam aliorum Judaeorum sacerdotum significat: nam contextus verba Caiphae maxime adaptantur. Non solum enim iste peccavit, sed peccare fecit, et populum in seditionem illum et in Christi interfectionem inducens, et dicens: »Expedit vobis, ut unus moriatur homo pro populo, ne tota gens pereat (Joan. XI, 50).« Unde Joannes mox addit: »Ab illo ergo die cogitaverunt interficere eum (ibid.);« sicque apparet, quod iste sit sacerdos, qui et peccavit, et populum delinquere fecit. In eo autem, quod evangelista subdit. »Hoc autem a semetipso non dixit (ibid.);« clare datur intelligi quod per ignorantiam peccavit. Pro peccato autem sacerdotis, per ignorantiam delinquentis offertur vitulus, cujus sanguis per pontificem [Col. 0389C] infertur in tabernaculum, de quo ait Apostolus: »Quorum enim animalium infertur sanguis pro peccato in sancta per pontificem, horum corpora cremantur extra castra; propter quod et Jesus, ut sanctificaret per suum sanguinem populum, extra portam passus est (Hebr. XIII, 11).« Juxta hanc igitur Apostoli interpretationem, totam hujus oblationis seriem de Christo in ara crucis immolando intelligere debemus, et ipsius apostoli verbis materiam suscipientes; quod ipse reliquit, vel breviter dixit, latius exponamus.

Anima ista, quae per ignorantiam peccavit, Caiphas intelligitur. Primo igitur inquirendum est quomodo Caiphas intelligatur, ubi dicitur, quod offerat pro [Col. 0389D] peccato suo viculum immaculatum Domino. Haec enim verba videntur illi aptari non posse: non enim pro peccato suo, sed ad peccatum suum, ipsius persuasione Christus occisus est; neque Caiphas tunc immaculatum vitulum, sed hominem dignum morte putabat occidi. Sed, cum Christus Dominus pro Adae peccato solvendo mortuus sit, adaequate peccatum ad Caipham, et ad omnes homines pertinet. Constat quod pro peccato Caiphae immolatus sit Christus, sicque Christi mortem Caiphae peccatum abstulit, et Caiphae peccatum intulit [(253) 1Kb] ; abstulit originale, intulit 132 actuale. Immolat ergo Christum Caiphas [Col. 0390A] pro peccato suo originali; sed impie hoc agens, incurrit in actuale. Adducit autem illum ad ostium tabernaculi testimonii; quia, secundum ejus consilium, ad judicium mortis adductus est Christus. Ponit manum super caput ejus dum divinitatem Christi, in quo Deus caput est, impugnare, et celare contendit. Ille utique eum immolat, affigens cruci, dum persuasione et consilio eum occidendum tradit. Per hoc autem, quod sanguis ad tabernaculum infertur, arbitror intelligi quod, mortuo Christo, ejus sanguis effusus ipsum etiam coelum penetravit, ibique vultui Dei Patris pro nobis astiterit, secundum quod Paulus ait: »Non enim in manu facta sancta Jesus introivit exemplaria verorum, sed in ipsum coelum, ut appareat nunc vultui Dei pro nobis (Hebr. IX, 12).« Introivit [Col. 0390B] ergo, non ut vitulorum, aut hircorum sanguinem spargat, sed ut per proprium sanguinem veniam nobis de peccatis obtineat.

»Cumque intinxerit digitum in sanguine, asperget eum septies coram Domino contra faciem sanctuarii.« Quod autem sacerdos, intincto sanguine digito, septies sanguinem contra sanctuarium fundat, illud proprie docet, quod usque ad finem mundi in peccatorum ablutione Christi sanguis spargatur: quod enim septies fit, omni omnino tempore fit, cum septem tantum diebus totus temporis decursus terminetur; convenienter ergo septies Christi sanguis spargitur, quia usque ad saeculi consummationem a sacerdotibus immolatur. Hoc autem contra velum sanctuarii, id est coram aeterni Patris praesentia et [Col. 0390C] majestate.

»Ponetque de eodem sanguine super cornua altaris thymiamatis gratissimi Domino, quod est in tabernaculo testimonii, omnem autem reliquum sanguinem fundet in basim altaris holocausti in introitu tabernaculi.« Duo haec certe altaria duos populos repraesentant; non enim solum populus gentiles, qui tunc credere incipiebat, Christi sanguine redemptus est, sed priorem etiam populum, id est Judaicum, ab hostili servitute liberavit, ut utriusque populi animae redemptae testificantur, cum sic gratias solvendo decantant: »Redemisti nos Deus in sanguine tuo ex omni tribu, populo et natione (Apoc. V, 9).« Duo igitur altaria sanguis hostiae tangit, quia duos populos sanguis Christi [Col. 0390D] redemit.

»Adipem jecoris cum renunculis, sicut aufertur de vitulo hostiae pacificorum, adolebit super altare holocausti, etc.« Quid hac vituli pinguedine, nisi Christi misericordia innuitur? Quid altari holocausti, nisi cor hominis adumbratur? Tunc igitur vituli adeps super altare ponitur, quando cor hominis Dei misericordia et pietate imbuitur, et ad ipsius Christi exemplum, in proximos efficitur misericors, secundum quod Petrus ait: »Christus passus est pro nobis, vobis relinquens exemplum, ut sequamini [Col. 0391A] vestigia ejus (II Petr. II, 21);« unde, sicut in illius visceribus pietas, et misericordia in homines abundavit, ita corda nostra isto adipe misericordiae delibuta in proximos necesse est abundare.

»Pellem vero, et omnes carnes cum capite, et pedibus, et intestinis, et fimo, et reliquo corpore efferet extra castra, incendetque super lignorum struem, etc., quae in loco effusorum cinerum cremabuntur.« Sola hic certe Apostoli verba pro explicatione sufficiant, cum de animalibus agit, quae extra castra cremantur; et »Jesus, inquit, ut sanctificaret per suum sanguinem populum, extra portam passus est. Exeamus igitur ad eum extra castra improperium ejus portantes (Hebr. XIII, 12).« Apposite Paulus hic loquitur: strues enim lignorum, [Col. 0391B] et Christi improperium crux fuit, in qua corpus ejus crematum fuit. Totus igitur vitulus extra castra crematur, quia totum Christi corpus extra portam patitur. Hucusque de sacerdote per ignorantiam peccante dixisse sufficiat. Ad populum autem ignorantia seductum, et ad ejus expiationis modum transeamus.

»Quod si omnis turba Israel ignoraverit, et imperitiam fecerit quod contra Domini mandatum est, et postea intellexerit peccatum suum, offeret vitulum pro peccato, adducetque eum ad ostium tabernaculi testimonii. Et ponent seniores populi manum super caput ejus coram Domino.« In quo populus, et turba peccaverit, superius dictum est: nam eumdem vitulum, eadem intentione, atque [Col. 0391C] sacerdos mactavit, unde quidquid illic de sacerdotis victima dicitur, hic de populi victima intelligitur. Quod autem populus, sicut sacerdos, per ignorantiam peccaverit, Petrus testatur, dicens: »Et nunc scio, fratres, quod per ignorantiam fecistis, sicut et patres vestri (Act. III, 17).« Item Paulus ait: »Si enim cognovissent, nunquam Dominum gloriae crucifixissent (I Cor. II, 8).« Quod item Christi testimonio probari potest, qui pro eis Patrem orando, ait: »Pater, ignosce illis, non enim sciunt quid faciunt (Luc. XXIII, 34).« [(254) 1Kb] In eo autem quod seniores populi super caput vituli manum quoque imponunt, clare monstratur, quod ipsi simul cum sacerdotibus Christi divinitatem voluerunt abscondere; [Col. 0391D] unde in ejus occisione una cum sacerdotibus numerantur, Scriptura dicente: »Principes sacerdotum, et seniores populi consilium fecerunt, ut Jesum dolo tenerent, et occiderent (Matth. XXVI, 4).« Circa vero in quod 133 dicitur, quod orante sacerdote pro eis, et aspergente vituli sanguinem contra velum templi coram Domino, eorum delictum mundetur; advertendum est non de illo sacerdote esse intelligendum, de quo supra dictum est, qui per ignorantiam peccaverit, sed de illo, de quo Psalmista ait: »Propterea unxit te Deus Deus tuus oleo laetitiae [Col. 0392A] prae consortibus tuis (Psal. XLIV, 8).« Hic enim intincto digito cum sanguine proprio intulit illum in ipsius coeli tabernaculum, quia ut Apostolus ait: »Per proprium sanguinem introivit semel in sancta, aeterna redemptione inventa (Hebr. IX, 12).«

»Si autem peccaverit princeps, et fecerit unum e pluribus per ignorantiam, quod Domini lege prohibetur, et postea intellexerit peccatum suum, offeret hostiam Domino, hircum de capris immaculatum.« Postquam de Judaeorum pontifice, et de eorum populo egimus, de Ecclesiae principibus, id est episcopis, et de eorum subditis exponemus aliqua. Quod enim isti etiam ex ignorantia aliquando delinquant, in semetipso Paulus testificatur, dum se prius blasphemum dixit. Sed, quia per ignorantiam [Col. 0392B] fecit, se misericordiam consecutum ostendit. Quia et de Petro Ecclesiae principe per ignorantiam peccasse, non incongrue affirmatur; nescire enim is dicitur, qui rem, quam facere debet, totaliter obliviscitur. Atqui si Petrus verbi magistri sui, cum negavit, non esset oblitus, frustra scriptum esset quod postea recordatus est; ait enim evangelista: »Et recordatus est Petrus verbi Jesu quod dixerat (Luc. XXII, 61),« etc. Quot insuper Ecclesiae principes, qui non solum ignoranter, sed etiam scienter delinquunt? Hi autem, si se peccasse intelligunt, hostiam Domino offerre tenentur. Tunc autem id intelligere dicuntur, quando a peccatis, quae ante commiserant, per poenitentiam refrenantur. Offerunt autem hi hostiam Domino, id est hostiam, sive hircum pro [Col. 0392C] peccato immaculatum hoc est unusquisque seipsum jam emendatum offerat Domino. De capris quidem, quia de stirpe Adam, de stirpe peccatrice, de stirpe, quae in omni sobole sua dicit: »In iniquitatibus conceptus sum, et in peccatis concepit me mater mea (Psal. L, 6).« Offert ergo se unusquisque hircum Domino, dum peccare desinit, et digne incipit poenitere [(255) 1Kb] . Qui igitur hircus propter peccatum nominatur, ipse jam per poenitentiam immaculatus exhibetur.

»Ponetque manum suam super caput ejus. Cumque mactaverit eum in loco, ubi mactari solet holocaustum coram Domino, quia pro peccato est, tinget sacerdos digitum in sanguine hostiae pro [Col. 0392D] peccato, tangens cornua altaris holocausti, et reliquum fundens ad basim ejus.« Manus autem impositio, et sanguinis linitio super cornua altaris quid demonstrent, jam superius dictum est. Puto itaque, quod offerre hircum mactando, idem significet, ac seipsum affligere poenitendo: qui enim in corde affligitur, bene se coram Deo mactare dicitur, »homo« si quidem, ut ait Scriptura, »videt in facie, Deus autem intuetur cor (I Reg. XVI, 7).« Vocat hic Dominus sacerdotem, quem superius principem dixerat, ut de quo principe loquatur, ostendat [Col. 0393A] [(256) 1Kb] . Quod autem sanguinem fundit, et cum sanguine altare intingit, illud datur intelligi, quod et peccatum expellit et peccati memoriam in corde reponit, secundum id quod legimus: »Et peccatum meum contra me est semper (Psal. L, 3).« De pinguedinis autem crematione jam superius explicavimus.

»Rogabitque pro eo sacerdos, et dimittetur ei.« Rogat sacerdos pro principe, rogat sacerdos pro seipso. Contrarium certe videtur, quod idem sit sacerdos et princeps, cum princeps regimen faciat cum rigore, sacerdos vero cum clementia exerceat misericordiam. Unde unus quodammodo violenter praeest, alius vero misericorditer interpellat; et tamen in uno principe, eodemque sacerdote recte [Col. 0393B] conveniunt, quandoquidem de eo, in quo foris per rigorem excessit, intus per dolorem ingemiscit. Tunc pro principe orat sacerdos; cum pro his, in quibus foris praecipiendo deliquit, intus sacrificando ingemiscit.

»Quod si peccaverit anima per ignorantiam de populo terrae, ut faciat quidquam ex iis, quae lege Domini prohibentur, atque delinquat, et ignoraverit peccatum suum, offerat capram immaculatam, ponatque manum super caput hostiae,« etc. Haec anima de populo terrae, quae per ignorantiam peccat, unumquemque subditorum repraesentat, unde jam clare ostenditur quam rectus ordo in mandatis tradendis observetur. Nam cum de veteri Ecclesia, id est de Judaeorum populo egit, prius de [Col. 0393C] pontifice, et postea de populo tractavit; quando vero de novae Ecclesiae ministris agitur, idem rectus ordo dicendi observatur. Postquam enim de principe, seu episcopo sanctificando agitur, ad subditorum expiationem convenienter transitur. Haec igitur anima de populo terrae, sive subditus quisque frequenter per ignorantiam peccat; quia facile bonum ab homine despicitur, et pro bono malum eligitur. Capram vero iste pro peccato suo offerre jubetur, quod tunc fit, quando propriam carnem per rigidam poenitentiam macerat, cui ideo fortassis poenitendi modus clare ostenditur; determinatum autem ejus tempus non indicatur, ut tandiu poenitere intelligat, quandiu sanguinem a corde 134 non separat. Qui autem, [Col. 0393D] quam grave sit per ignorantiam delinquere, scire desiderat, canones supra positos attente consideret, et ex poena, quam sibi in illis inflictam invenerit, culpae gravitatem statim percipiet. Cui enim manus super hostiam tenere, id est carnis superbiam poenitentia reprimere, et circa cordis altare sanguinem fundere, id est cor suum continua peccatorum memoria informare, omnemque pinguedinem cremare praecipitur, non mediocris quidem poenitentia injungitur.



CAPUT V.

»Si peccaverit anima, et audierit vocem jurantis, [Col. 0394A] testisque fuerit, quod aut ipse vidit, aut conscius est: nisi indicaverit, portabit iniquitatem suam.« Contra hoc legis mandatum Judaeos peccasse, notum est, qui jurantis vocem toties audiendo occultarunt. Quam enim hic jurantis vocem intelligimus? nisi illam, quam ipsi et nos de Christo Domino saepius audivimus: »Juravit Dominus, et non poenitebit eum: tu es sacerdos in aeternum secundum ordinem Melchisedech (Psal. CIX, 5).« Hanc vocem saepius auditam ab eis, non solum non propalarunt, sed occultare curaverunt. Quia ergo Christi regnum et sacerdotium non praedicarunt, ipsi iniquitatem portabunt. Nec autem solum hoc in Judaeos putemus dictum, sed et dixisse de omnibus verbis Domini, hoc praeceptum necesse est, intelligatur. Nam omne [Col. 0394B] quod ipse dixit juramentum esse conspicitur; siquidem firmum semper et stabile reperitur, secundum quod ipse dixit: »Coelum et terra transibunt, verba autem mea non transibunt (Matth. XXIV, 35).« Quicunque igitur Dei voluntatem scit vel audit, et non facit, vapulabit multis. Nemo enim melius judicat et praedicat quod scit aut audit, quam qui illud exercet quod Dominus affirmando mandavit. Melius enim aliquid agendo suadetur, quam praedicando judicatur. »Si non dimiseritis, dicit Dominus, peccata hominibus adversum vos, nec Pater vester coelestis dimittet vobis peccata vestra (Matth. VI, 15).« Hoc certe juramentum est quod illi soli bene intelligere praedicant, qui in se peccantibus peccata condonant.

[Col. 0394C] »Anima, quae tetigerit aliquid immundum, sive quod occisum a bestia est, aut per se mortuum, vel quodlibet aliud reptile, et oblita fuerit immunditiae suae, rea est, et deliquit.« A tribus immunditiam provenire docet hic locus; a bestia scilicet occisi, aut per se mortui, et a reptilium contactu. Ex quo certe exemplo animae nostrae munditiae necesse est ut sumamus documentum. Per illum igitur, qui a bestiis occiditur, quisquis ab haereticis deceptus est, jure optimo intelligitur. Unde fideles ab haereticis liberari Psalmista exposcit, cum ait: »Ne tradas bestiis animas confitentes tibi (Psal. LXXIX, 19).« Ille vero per seipsum necatur, qui in aliquam haeresim vel grande peccatum propria [Col. 0394D] voluntate praecipitatur. Per reptile vero, quod toto pectore terra prosternitur, et ad superna nunquam erigitur, ille procul dubio significatur, qui toto animi conatu terrena desiderat, neque coelestia aliquando considerat. Toties igitur anima in mortis periculum injicitur, quoties haereticorum consortio copulatur; toties in immunditiam incurrit, quoties se cum istis peccatoribus conjungit; nam qui tangit picem inquinabitur ab illa. Hic tales homines tangere, nihil aliud innuit, quam ut eis credere, cum eis communicare eorumque facta imitari significet.

»Et si tetigerit quidpiam de immunditia hominis, [Col. 0395A] juxta omnem impuritatem quia pollui solet, oblitaque cognoverit postea, subjacebit delicto.« Postquam de haereticorum consortio actum est, de eorum dogmatibus sermo inseritur. Homo enim per immunditiam pollutus illum certe significat qui jam est haereticus constitutus. Hujus igitur doctrina immunditia est et pollutio, quae tunc quasi semen male infunditur, quando ex ejus communicatione alius haereticus constituitur.

»Anima, quae juraverit et protulerit labiis suis, ut vel male quid faceret vel bene, et idipsum juramento et sermone firmaverit, oblitaque intellexerit delictum suum, agat poenitentiam pro peccato suo, et offerat de gregibus agnam sive capram, orabitque pro ea sacerdos et pro peccato ejus.« [Col. 0395B] Quid hoc loco significat jurare, quod male faciet, nisi quod quis carnem suam poenitentia affligere et jejuniis macerare Deo promittat? Quis autem bene facere jurat, nisi qui Dei mandata observare se obligat, juxta illud Psalmistae: »Juravi et statui custodire judicia justitiae tuae (Psal. CXVIII, 106).« Unde ille juramenti quod fecit oblivisci dicitur, qui id quod Deo promisit non operatur. Iste igitur, qui non exercendo quod vovit, se ostendit oblitum, agendo poenitentiam se praebeat recordatum. Quam autem poenitentiam faciet, littera textus insinuat, cum ait: »Offerat agnam,« etc. Nam agnam immaculatam Domino offert, qui se ab omni peccatorum malitia illaesum custodit. Ut igitur anima se agnam simplicem reddat, ab omni peccaminosa occasione [Col. 0395C] prorsus se abstineat, non modicam faciet poenitentiam.

»Sin autem non potuerit offerre pecus, offerat duas turtures, vel duos pullos columbarum Domino, unum pro peccato, et alterum in holocaustum, dabitque eas sacerdoti, qui primum offerens pro peccato retorquebit caput ejus, etc.« Ecce ex legis tenore pauperibus providetur, et spiritualis intelligentia non mutatur. 135 Ideo enim secundum litteram, pro agna, vel capra, turtur, et columba apponitur, ut in pauperibus immolationis decretum omnimode observetur. Ita tamen secundum spiritualem intelligentiam eadem commutatio agitur, ut idem per [Col. 0395D] turturem et columbam, atque per agnam et capram intelligatur. Quid enim per turturem continuo gementem, nisi caro afflicta intelligatur? Quid enim per simplicem columbam, nisi agnae innocentia designatur? Pro capra igitur turturem, et pro agna columbam offert, qui poenitentia carnem affligit, et spiritum ab omni dolo immaculatum custodit. Unde jam patet quod in hac commutatione pauperum inopiae subvenitur, et ritus sacrificii non mutatur. Ideo autem hae aves, per quas caro et spiritus designantur, sacerdoti tradi jubentur, ut inde poenitens addiscat, quod se totum arbitrio sacerdotis committat. Tunc autem sacerdos turturem pro peccato offert, quando carnis afflictionem ante Dei conspectum orando proponit.

[Col. 0396A] »Retorquebit caput ejus ad pennulas; ita ut collo haereat, et non penitus abrumpatur. Et asperget de sanguine ejus parietem altaris.« Tunc sacerdos caput avis ad pennulas retorquet, quando poenitentem demisso capite incedere, de peccatis erubescere, et nequaquam superbire suadet. In eo vero, quod caput vi a collo non abstrahi, sed ibi inhaerere praecipitur; illud, ut puto, significatur quod animi scilicet submissio, quam unusquisque deinceps habere debet, potius voluntaria quam violenta videatur. Hujus denique primae avis sanguine tunc altare imbuitur, cum poenitentis cor peccatorum memoria tribulatur. »Alteram vero adolebit in holocaustum.« Tunc alteram avem sacerdos in holocaustum adolet, cum suis verbis et [Col. 0396B] monitis poenitentis animum in Dei amorem totum incendit.

»Quod si non quiverit manus ejus duos offerre turtures, aut duos pullos columbarum, offeret pro peccato suo similae partem ephi decimam, nec mittet in eam oleum, nec thuris aliquid imponet, quia pro peccato est, tradetque eam sacerdoti, qui plenum ex ea pugillum hauriens, cremabit super altare in monumentum ejus, qui obtulerit, rogans pro illo, et expians; reliquam vero partem ipse habebit in munere.« Ecce iterum pauperum inopiae impensius intenditur, et ritus sacrificii non mutatur. Idem enim per similam, quod per capram et turturem significatur. Illud autem, quod similae ephi pars decima offerri praecipitur ad [Col. 0396C] locum Evangelii spectare videtur, in quo unius ex decem drachmis deperditae inventione mulier illa laetatur, per quam mater Ecclesia intelligitur. Tunc enim unam ex decem drachmis Ecclesia perdit, quando aliquis ex fidelibus peccatum committit, tunc autem se invenisse laetatur, quando qui peccavit coram sacerdote contrito corde praesentatur. Qui igitur per peccatum vas perditum, secundum Psalmistam, ex drachma efficitur, in drachmam inventam per cordis contritionem ex vase deperdito instauratur. »Non mittet in eam oleum, neque thuris aliquid imponet, quia pro peccato est,« etc. Ille sine oleo similam pro peccato offert, qui carnem suam, quam poenitentia macerat, ab omni prorsus oblectamento alienat. Thus item non imponit, qui [Col. 0396D] eam ab omni suavitate sejungit; ita potius videatur ex verberibus putrida, quam unguentis optimis delibuta; sine oleo namque, sine thure similam pro peccato obtulit, qui de propria poenitentia dixit: »Putruerunt et corruptae sunt cicatrices meae a facie insipientiae meae (Psal. XXXVII, 6).«---»Tradatque eam sacerdoti,« etc. Tunc poenitens sacerdoti similam tradit, cum se totum ejus ditioni committit, cujus similae partem tunc super altare sacerdos incendit, quando poenitentis afflictionem Deo suis precibus offert. Tunc autem sibi partem reservat, quando pro eo maceratur et affligitur jejuniis. Bene autem sacerdos pro munere maximo habere debet, quod propria poenitentia peccatorem sublevet, ne [Col. 0397A] tanquam Pharisaeus illud de se audiat, quod onera gravia aliis super humeros imponat; ipse vero illa digito non moveat; cum enim peccata populi comedere dicitur, ad illorum solutionis partem saltem constringitur.

»Anima, si praevaricans caeremonias per errorem, in his, quae sunt Domino sanctificata, peccaverit, offerat pro delicto suo arietem immaculatum de gregibus, qui emi potest duobus siclis, juxta pondus sanctuarii: ipsumque quod intulit damni, restituet, et quintam partem ponet supra, tradens sacerdoti, qui rogabit pro eo, offerens arietem, et dimittetur ei.« De sacrilegis hominibus locus iste agere videtur, cujus crimen pro capitali ab omnibus reputatur; quibus si restitutio pro poena [Col. 0397B] imponitur, et pars quinta insuper persolvi jubetur, non tamen ut decet, puniri videntur. Inter sacrilegos autem ille gravius peccat, qui divina mysteria irreverenter evacuat; unde capitale hoc crimen fugere Apostolus admonet, cum sic nos exhortando persuadet: »Hortamur vos, ne in vacuum gratiam Dei recipiatis (II Cor. VI, 1).« Hinc illa anima, in iis, quae Domino sunt consecrata, peccare videtur, per quam fides integra sacramentis non adhibetur; dum enim, secundum quod potest, gratiam non acquirit ab illis, maximum certe sacrilegium committit. Hic autem arietem immaculatum offerre praecipitur, ut non qualemcunque, sed qui duobus siclis comparetur. Per arietem sane intelligitur ille ipse, qui ante sacrilegus dicitur, qui, ubi primum per poenitentiam [Col. 0397C] ab errore recedit, immaculati arietis personam statim assumit. Emitur autem siclis duobus: dum duorum testamentorum praeceptis informatus 136 efficitur. Si enim adhuc utrique Testamento, et eorum verbis plenam fidem non adhibet, immaculati arietis formam non accipit. Ille quidem duobus tantum siclis sanctuarii ponderis emitur, qui a duorum Testamentorum verbis instruitur, et ab errore suo penitus vindicatur. Tunc autem quod intulit damni bene persolvit, cum pro commissis peccatis poenitentiam subit. Quintam denique partem insuper addit, cum nullo ex quinque sensibus peccat.



CAPUT VI.

[Col. 0397D] »Locutusque est Dominus ad Moysen, dicens: Praecipe Aaron, et filiis ejus. Haec est lex holocausti: cremabitur in altari tota nocte usque mane; ignis ex eodem altari erit. Vestietur tunica sacerdos et feminalibus lineis: tolletque cineres, quos vorax ignis excussit, et ponens juxta altare, spoliabitur prioribus vestimentis, indutusque aliis efferet eos extra castra, et in loco mundissimo usque ad favillam consumi faciet. Ignis autem in altari semper ardebit, quem nutriet sacerdos, subjiciens ligna mane per singulos dies, et imposito holocausto desuper adolebit adipes pacificorum.« Ut quae de holocausti ritu hic proponuntur, ab unoquoque nostrum spiritualiter intelligantur, illud Apostoli necesse est recordemur, dicentis: [Col. 0398A] »Templum Dei sanctum est, quod estis vos (I Cor. III, 17).« Si igitur nos ipsi templum Dei sumus, intra nosmetipsos ad holocaustum inflammandum idoneum altare et sacerdotem quaeramus. Altare ergo cor humanum esse, et intellectum sacerdotem non incongrue intelligimus; unde ille intellectus tanquam sacerdos tunica hyacinthina induitur, qui totum quod intelligit, desursum accepisse fatetur, secundum illud: »Omnis sapientia a Deo est (Eccli. I, 1).« Qui si sincerus et castus reperitur, tunc feminalibus lineis indui perhibetur, in quibus castitatis observantia innuitur et legis custodia designatur. Altare continuo existit, amoris et charitatis ignem in eo semper accendit, quo igne divinas Scripturas investigando et in illis divina mandata cognoscendo, [Col. 0398B] gratiarum et confessionis gratissimum illi holocaustum inflammat, per quod illum valde mitigat et delectatur. Hoc autem holocaustum ideo tota nocte inflammari praecipitur, ut per totum vitae tempus id faciendum esse intelligatur. Ignis autem iste ex eodem altari esse ideo dicitur, ut amor iste, quo cor nostrum incenditur, in corde generari et ab eo procedere intelligatur.

»Tolletque sacerdos cineres, quos vorax ignis excussit, et ponet juxta altare,« etc. Audis quod vorax ignis holocaustum incendit et in cineres totum convertit. Amor discendi Dei mirabilia et veritatem investigandi, profunda Scripturarum mysteria quodammodo vincit et ad intelligentiae facilitatem perducit. Hoc est enim holocaustum incendere, [Col. 0398C] quod sanctarum Scripturarum mysteria penetrare. Hoc igitur cineres tollit sacerdos et juxta altare ponit, quando quidquid intellectus investigando discernere et intelligere valet, hoc totum cordi et memoriae tradit. Postea vero spoliatus prioribus vestimentis, aliisque indutus, effert cineres extra castra et in loco mundissimo usque ad favillam consumi facit. Diligenter attende quod dicitur: Vult sacerdotem egredi extra castra; vult cineres holocausti foras efferri: sed ad quid, nisi ut eos iterum possit incendere? Aliis igitur vestimentis induitur, cum ad hoc agendum praeparatur. Sed quae sunt haec vestimenta, sine quibus intellectualis sacerdos cineres foras non potest ferre? Ego quidem [Col. 0398D] has vestes litteras, sermones et voces esse puto, quibus nisi induatur, nec foras egredi, nec quidquam intelligere posse videtur. Quis enim unquam intelligeret, quid intellectus intus ageret, nisi ipse voce indutus, extra per linguam et collocutionem se duceret? Sic ergo sacerdos indutus fert cineres extra castra, cineres, inquam, quia si adhuc intactam et nondum meditatam Scripturam foras efferret, fortassis quid diceret non haberet. Iterum autem delatos cineres foras incendit, dum mysteria Dei, quae intus penetravit, verbis exponit, hoc autem in loco mundissimo, id est in justorum hominum congregatione. Scriptum est enim: »Nolite sanctum dare canibus, neque spargere margaritas ante porcos (Matth. VII, 6).« Usque ad favillam [Col. 0399A] autem sacerdos iste holocausti cineres consumit, quando usque ad plenam intelligentiam sanctarum Scripturarum difficultates explanat. Ignis vero iste, qui nunquam deficit in altari, sed perpetuo ardere convenit, intermissae dilectionis in corde fidelium ardorem imponit: si enim hic ignis ab intellectu abfuerit, omne prorsus sacerdotis officium inutile erit. In hoc ergo sacerdos diligenter studeat ut amoris ignem continuo nutriat, et per singulos dies ligna subjiciat; recordetur scilicet Dei misericordiae, recordetur quid fecerit et quid diligentibus se praebere promiserit. His enim et similibus lignis de sanctarum Scripturarum silva collectis ignis iste succenditur, et in Dei dilectionem maxime inflammatur. Super hunc igitur ignem, o sacerdos, pone [Col. 0399B] holocaustum, ut immoles Deo sacrificium laudis; hic est enim adeps pacificorum, cujus pinguedine Deum demulces. Iste est ignis perpetuus, qui nunquam deficiet in altare, quia »aquae multae non possunt exstinguere charitatem (Cant. VIII, 7).«

»Haec est lex sacrificii, et libamentorum, quae offerent filii Aaron coram Domino, et coram altari. Tollet sacerdos pugillum similae, 137 quae conspersa est oleo, et totum thus, quod super similam positum est, adolebit illud in altari, in monumentum odoris suavissimi Domino. Reliquampartem similae comedet Aaron cum filiis suis, absque fermento, et comedet eam in loco sanctotabernaculi.« Inter sacrificium et libamen nulla quaerenda est distinctio, cum una utrique eademque sit significatio. [Col. 0399C] Nam, cum antiquitus sacrificia fierent ex simila, statim libamina erant Deo gratissima. Per filios autem Aaron, quibus haec de libaminibus injunguntur, bene Ecclesiae episcopi et sacerdotes designantur, qui ideo coram Domino libamina haec offerre dicuntur, quia in Dei praesentia semper existunt, et interna ejus illustratione illuminantur. Quid autem sit per similam, per thus et per oleum significatum, jam capite superiore manet expositum. Ideo autem non totam similam, sed plenum pugillum sacerdos immolare jubetur, ut divinorum secretorum ea tantummodo populo praedicando revelet, quae ejus intelligentiae sufficere posse cognoscet; reliquam vero Aaron, et filii ejus comedere praecipiuntur; id [Col. 0399D] est illi soli, qui in sacris voluminibus semper studendo exercitantur. Absque fermento autem illam comedere, quid aliud est, nisi mysteria haec sine pravitatis errore et percipere et docere. Hoc autem non ubicunque, sed in loco sanctuarii tabernaculi comedere jubentur, id est in loco secreto, ubi ab incapacibus non audiantur; quod quidem tunc sacerdotes faciunt, quando inter se solos de legis doctrina et praeceptis disputant. Ipsi enim sunt sanctuaria et Dei tabernacula, in quibus haec omnia bene manent occulta; et quia etiam pars hujus similae ad fidei sacramentum pertinere videtur, ideo tota sine fermento et corruptione comedi praecipitur, ne forte cum quis incaute comedit, in locum aliquem incidat, quem si anima prave intelligat, erroris periculo se [Col. 0400A] exponat; unde bene subditur in contextu: »Mares tantum stirpis Aaron comedent illud:« nam mares hic sapientiores et fortiores intelliguntur, a quibus Dei mandata melius percipiuntur, et religiosius observantur, istis enim tantum discutere et scire licet, quae reliquis audire non permittitur. Deinde sequitur: »Omnis qui tetigerit illa, sanctificabitur.« Firmiter namque tangit, qui quae fideliter credit, opere exercet; credere enim tantum videre est; agere vero quod creditur, tangere est. Sequitur:

»Locutus est Dominus ad Moysen, dicens: Haec est oblatio Aaron et filiorum ejus, quam offerre debent Domino in die unctionis suae. Decimam partem ephi offerent similae in sacrificio sempiterno, [Col. 0400B] medium ejus mane, et medium vespere, quae in sartagine oleo conspersa frigetur.« Si enim per Aaron et filios ejus, episcopos et sacerdotes intelligimus, utique ad episcopos et sacerdotes haec oblatio pertinere videtur. Hanc autem offerre debent in die unctionis suae, id est omni tempore vitae suae; unde et in sacrificio sempiterno offerri praecipitur. Non enim in sempiternum offertur, quod uno tantum die offertur, nisi ipse unus dies sempiternus intelligatur. Non igitur uno, sed omni die episcopus et sacerdos inungi et sanctificari, et seipso melior fieri debet. Offerunt similae decimam partem ephi. Quid enim per similam, nisi sacerdotis carnem intelligimus? Quae dum compunctionis mola teritur, et affligitur, suo bono exemplo, quasi quodam cibo caeteros [Col. 0400C] nutrit. Qui autem partem decimam offert, seipsum penitus offert, quia omnis homo decima est. Unde et drachma decima in Evangelio appellatur. De Levi quoque Apostolus ait: »Qui decimas accipit, decimatus est (Hebr. VII, 9).« Merito igitur filii Aaron decimae vocantur. Sed quia mane et vespere diem et noctem significant, medium suae oblationis mane et medium vespere sacerdos offerre debet; ut die ac nocte et omni tempore ab hac immolatione non desistat. De qua adhuc subditur: »Quae in sartagine oleo conspersa frigitur.« Qualiter autem in cordis sartagine haec oblatio supernae unctionis oleo conspersa frigitur, illi soli intelligunt, qui eam offerre consueverunt. Postquam autem haec frixura [Col. 0400D] igne spiritus ferventius incalescere incipit, jam quasi extra se, et quodam modo altius homo elevatus, suae ditionis non esse videtur. Offert autem eam calidam in odorem suavissimum Domino sacerdos, qui patri jure successerit. Et tota oblatio cremabitur in altari; omne enim sacrificium sacerdotum igne consumatur, nec quisquam comedet ex eo, et hoc quidem melius sentiendo, quam exponendo intelligimus. Non enim potest calida non esse, quae igne spiritus undique circumdata, tota crematur, tota frigitur et tota oleo peruncta igne consumitur. Quod autem ait: »Nec quisquam comedet ex eo,« ad hoc valere puto, ut non ob sui ostentationem, quod hypocritae faciunt, sed in secreto et in cordis secretario tam sanctam oblationem sacerdos Domino [Col. 0401A] offerat. Hanc ergo offerre debet, cum et tempore et loco mens ejus supernae vacat contemplationi. Sequitur:

»Ista est lex hostiae pro peccato. In loco ubi offertur holocaustum immolabitur coram Domino. Sanctum sanctorum est. Sacerdos qui offert, comedet eum in loco sancto, in atrio tabernaculi. Quidquid tetigerit carnes ejus, sanctificabitur. Si de sanguine illius vestis fuerit aspersa, lavabitur in loco sancto: vas autem fictile in quo cocta est, confringetur: quod si aeneum fuerit, defricabitur et lavabitur aqua. Omnis enim masculus de genere sacerdotali vescetur carnibus ejus, quia Sanctum sanctorum est.« 138 Hanc enim hostiam, qua peccata solvuntur, quam [Col. 0401B] soli sacerdoti et masculis de genere ejus comedere licet, illam esse intelligo, quae quotidie in sancta Ecclesia a sacerdotibus immolatur. Masculus enim iste non sexu, sed fide, sapientia, fortitudine et constantia indicatur, qui non serpenti facile credat, ut haereticis succumbat. »Qui tetigerit carnes ejus sanctificabitur;« hoc est enim, ut ipse Dominus ait: »Qui manducat meam carnem, et bibit meum sanguinem, habet vitam aeternam (Joan. VI, 55).«---»Si de sanguine illius fuerit conspersa, lavabitur aqua.« Ut quid enim vestis aqua lavatur, quae tactu sanguinis sanctificata est? nisi quia sola Christi sanguinis aspersione mundantur qui in S. Ecclesia aqua baptismatis regenerantur. Ideoque de Salvatoris nostri latere sanguis simul cum aqua manavit. [Col. 0401C] Vas autem fictile, in quo cocta est frangitur: aeneum autem fricatur et lavatur aqua: nos enim vasa sumus, in quibus Christi caro co quitur, si tamen ipsius passionis memores sumus. Unde ipse ait: »Hoc facite in meam commemorationem (I Cor. XI, 24).« Quod Apostolus exposuit. dicens: »Quotiescunque enim manducabitis panem hunc, et calicem bibetis, mortem Domini annuntiabitis, donec veniat (ibid., 26).« Nos ergo frangi, nos fricari, nos lavari debemus: unum enim idemque haec tria significant. Qui enim poenitentia et compunctione affligitur et maceratur, ille utique et frangitur, et fricatur, et lavatur. Idem autem ipsi secundum aliud et aliud, et fictilia vasa sumus et aenea; fictilia quidem, quia de terra; unde Apostolus: »Habemus [Col. 0401D] thesaurum istum in vasis fictilibus (II Cor. IV, 7);« aenea vero, quia in Dei laudibus clare personamus; nihil enim aere clarius sonat. Et de hac quidem hostia, quae in Christi commemorationem mirabiliter fit, comedere licet; de illa vero quam ipse Jesus in ara crucis obtulit, nulli secundum se comedere licet. Quod septuaginta discipuli male intelligentes cum Christus carnem suam eis offerret ad manducandum scandalizati abiere retrorsum; corporaliter enim carnem Christi, quam videbant, non in sacramento, sed in frusta concisam se comedere debere arbitrabantur; de qua et subditur: »Hostia enim quae caeditur pro peccato, cujus sanguis infertur in tabernaculum testimonii ad expiandum, in sanctuario [Col. 0402A] non comedetur, sed comburetur igni:« igni utique passionis. Hoc autem Apostoli testimonio sufficienter superius expositum est. Sequitur:



CAPUT VII.

»Haec quoque est lex hostiae pro delicto, Sancta sanctorum est: idcirco ubi mactabitur holocaustum, mactabitur et victima pro delicto: sanguis ejus per gyrum altaris fundetur. Offerent ex ea caudam et adipem, qui operit vitalia, duos renunculos et pinguedinem, quae juxta illa est, reticulumque jecoris cum renunculis, et adolebit ea sacerdos super altare: incensum est Domino pro delicto. Omnis masculus de sacerdotali genere in loco sancto vescetur his carnibus, [Col. 0402B] quia Sanctum sanctorum est. Sicut pro peccato offertur hostia, ita et pro delicto, utriusque hostiae lex una erit.« Quamvis enim peccatum atque delictum saepe indifferenter pro eodem ponantur, differt tamen peccatum a delicto. Facere enim contra mandatum peccatum est; non facere vero quod mandatum praecepit, delictum. Qui enim occidit, contra mandatum facit, quo dicitur: »Non occides (Exod. XX, 13).« Qui vero patrem, et matrem non honorat, mandatum negligit, et derelinquit, quo jubetur: »Honora patrem et matrem (ibid., 12).« Unde delictum quasi derelictum dici videtur, ab eo quod mandatum derelinquatur. Et quia utriusque hostiae est lex una, utriusque hostiae sit expositio una. Cujus videlicet hostiae sanguis funditur per gyrum altaris, ut semper [Col. 0402C] corda nostra in Christi sanguine natent et nunquam passionis ejus obliviscamur. Unde etiam et caudam ejus offerre jubemur; ultima enim corporis pars cauda est, quam ipse quoque Salvator offerens, ait: »Consummatum est:« et statim, inquit evangelista, »inclinato capite emisit spiritum (Joan. XIX, 30).« Hujus ergo finis, hujus extremitatis, hujus caudae semper memores simus, in qua Christus pro nobis spiritum emisit: offeramus adipem, pinguedinem et renes ejus; dicamus, praedicemus et laudemus pietatem, misericordiam, castitatem et continentiam ejus. Hoc est enim sacrificium laudis. »Et sacrificium laudis, inquit, honorificabit me (Psal. XLIX, 23).« Breviter ista transcurrimus, quoniam facile [Col. 0402D] per supradicta intelligi possunt. Sequitur:

»Sacerdos, qui offert victimam holocausti, habebit pellem ejus, et omne sacrificium similae, quod coquitur in clibano, et quidquid in craticula, vel in sartagine praeparatur, ejus erit sacerdotis a quo offertur, sive oleo conspersa sit, sive arida fuerit, cunctis filiis Aaron aequa mensura per singulos dividetur.« Hoc audiant importuni et insatiabiles sacerdotes, qui expensas ecclesiasticas cum caeteris partiri refugiunt. Sed quia per victimam Christi Dei verbum et Dei sapientiam intelligimus, quid per pellem, nisi litteram, qua spiritualis intelligentia tegitur, significamus? Sicut enim quondam verbum et sapientia Dei latebat in carne, sic et modo nisi subtracta pelle, et litterae velamine, non [Col. 0403A] apparet. Sacerdos ergo, qui offert victimam, habebit pellem ejus. Quod si de Caipha, qui Christum morti tradidit, intelligatur, perspicuum est; nam et ipse sicut et caeteri Judaei, nihil nisi pellem et litteram in divina Scriptura considerabat. Nobis quoque pellis ista valde necessaria est, 139 quoniam nisi pelle cognita, carnes difficiliter comeduntur. In promptu ergo et in potestate pellem, litteram et historiam semper habemus. Sequitur:

»Haec est lex hostiae pacificorum, quae offertur Domino; si pro gratiarum actione fuerit oblatio, offerent panes absque fermento conspersos oleo, et lagana azyma uncta oleo, coctamque similam, et collyridas olei admistione conspersas.« Quia enim omnibus hostiis pacificatur Deus, pene omnes hostiae [Col. 0403B] pacificorum dici possunt. Si autem pro gratiarum actione fiunt oblationes [(257) 1Kb] , ut pro tantis ab eo susceptis beneficiis Domino gratias agere velimus, offeramus panes et lagana similamque coctam atque collyridas; omnia autem azyma et sine fermento, omnia insuper oleo peruncta. Nos enim ipsi haec omnia sumus. De nobis enim Apostolus dicit: »Expurgate vetus fermentum, ut sitis nova conspersio, sicut estis azymi (I Cor. V, 7).« Si ergo azymi sumus, si incorrupti et sinceri sumus, offeramus Deo nos ipsos, ut Dei imago reddatur Deo; tali enim cibo delectatur Deus, sicut esca diaboli sunt peccatores, ita et sancti sunt cibus Dei, omnes oleo peruncti, omnes Spiritus sancti gratia delibuti, omnes Dei misericordia perfusi. Sequitur:

[Col. 0403C] »Panes quoque fermentatos, cum hostia gratiarum, quae immolatur pro pacificis, ex quibus unus pro primitiis offeretur Domino, et erit sacerdotis, qui fundet hostiae sanguinem: cujus carnes eadem comedentur die, nec remanebit ex eis quidquam usque mane.« Qui sunt isti panes fermentati, qui cum hostia gratiarum offeruntur? mirum si non sunt duo illi latrones, qui simul cum Domino sunt crucifixi: »Ex quibus unus pro primitiis offeretur Domino:« pro primitiis quidem, quia in Christi passione ipse prius credidit; unde et a Domino audire meruit: »Hodie mecum eris in paradiso (Luc. XXIII, 43).« Hoc est enim quod ait: »Et erit sacerdotis, qui fundet hostiae sanguinem.« Illius enim sacerdotis [Col. 0403D] est iste panis, qui non alium, nisi proprium pro nobis sanguinem fudit, cujus carnes comedentur eadem die. Qua die? Ea utique qua hostia offeretur. Omni ergo die comedentur, siquidem omni die hostia offertur. Quid est ergo quod sequitur: »Nec remanebit ex eis quidquam usque mane?« Quid est hoc mane? hujus utique noctis, hujus vitae finis, et illius diei initium quo sol justitiae orietur: tunc non erit tempus has carnes comedendi; tunc non erit tempus ad fidem convertendi. Credere enim comedere est. Vis has carnes comedere? crede et manducasti. Sequitur.

[Col. 0404A] »Si voto vel sponte quisquam obtulerit hostiam, eadem similiter edetur die. Sed et si quid in crastinum remanserit, vesci licitum est: quidquid autem tertius invenerit dies, ignis absumet. Si quis de carnibus victimae pacificorum die tertia comederit, irrita fiet oblatio, nec proderit offerenti; quin potius quaecunque anima tali se edulio contaminaverit, praevaricationis rea erit.« Haec etenim hostia, sicut et superior Christum significat: Christus enim et voto, et sponte seipsum obtulit: voto quidem, quia sic disposuerat, sic ordinaverat, sic ipse de se ante tempora praedestinaverat; sponte vero, quia omnipotens est. Sed qui sunt hi duo dies, in quibus has carnes edere licet? Et qui est dies tertius in quo comedere non licet? Ego quidem duos [Col. 0404B] dies, duo Testamenta intelligo, in quibus nimirum hae carnes comeduntur, quia eorum revelatione, illuminatione atque doctrina creduntur et intelliguntur. Primus enim dies liber iste est, qui nos modo ista docet, quo docente Moyses et Aaron, et multi alii Christi carnem comederunt Secundus vero dies Evangelium est, in quo multo manifestius Christus immolatur et creditur, manducatur et bibitur. Veniamus nunc ad tertium diem; sed non comedamus in eo, ut non credamus ei, quia tenebrosus est; sine sole et lumine est, caecus totus et erroneus est. Per hunc enim pravam haereticorum doctrinam intelligimus, in qua multae de Christo sonant blasphemiae. Si quis ergo secundum hanc doctrinam Christum immolaverit, crediderit et comederit, nihil ei proderit: [Col. 0404C] quin potius quaecunque anima tali se edulio contaminaverit; et his credendo, erraverit, praevaricationis rea erit. Talis enim dies Berengarius quidem exstitit, qui de corpore et sanguine Christi philosophice disputando ad impossibilia nos ducebat. Nos tamen, quod ratione non comprehendimus, igne spiritus et charitatis absumimus, et non tantum argumentis, quam sanctorum fidei et auctoritatibus credimus. Unde et hic dicitur: »Quidquid autem tertius invenerit dies, ignis absumet.« In quibus enim haereticis ratione et argumentis resistere non possumus, fide, et auctoritate, et charitatis igne resistimus. Sequitur:

»Caro, quae aliquid tetigerit immundum non comedetur, sed comburetur igni: qui fuerit mundus [Col. 0404D] vescetur ex ea.« Qui enim haereticis crediderit, non in Ecclesiae corpus trajicietur; sed igni aeterno comburetur. Quid enim sit immundum tangere, jam superius expositum est:

»Anima polluta, quae ederit de carnibus hostiae pacificorum, quae oblata est Domino, peribit de populis suis [(258) 1Kb] . Et quae tetigerit immunditiam hominis, vel jumenti, sive omnis rei, quae polluere potest, et comederit de hujusmodi carnibus interibit de 140 populis suis.« Hoc enim breviter Apostolus exposuit, dicens: »Qui enim manducat, et bibit indigne, judicium sibi manducat et bibit, [Col. 0405A] non dijudicans corpus Domini (I Cor. XI, 29).« Breviter exposuimus, quia vigilantibus loquimur, et solis masculis de genere Aaron tradere disposuimus.

»Locutusque est Dominus ad Moysen, dicens: Loquere filiis Israel: Adipem bovis, et ovis, et caprae non comedetis. Adipem cadaveris morticini, et ejus animalis quod a bestia captum est, habebitis in usus varios. Si quis adipem, qui offerri debet in incensum Domini, comederit, peribit de populo suo. Sanguinem quoque omnis animalis non sumetis [(259) 1Kb] in cibum, tam de avibus, quam de pecoribus. Omnis enim anima, quae ederit sanguinem, peribit de populis suis.« Haec autem quamvis superius sufficienter exposita sint, pauca [Col. 0405B] tamen de his dicamus. Hic enim non de adipe carnis, sed de adipe animae dicere videtur. Animae autem adeps atque pinguedo, sapientia, fides, charitas, caeteraeque virtutes sunt; pinguis enim est illa anima, quae his abundat, sicut econtrario macra est, quae ista non habet. Sanguis enim pro anima ponitur, quoniam sedes animae sanguis est. Unde in hoc eodem libro in sequentibus dicitur: Anima omnis carnis in sanguine [(260) 1Kb] est. Interdicit igitur Dominus adipem, et sanguinem comedere, secundum illam significationem, qua dicitur: »Quia comederunt Jacob (Psal. LXXVIII, 7).« Sic enim comedere, quid aliud est, nisi persequi, perdere et occidere? Magnum ergo peccatum est adipem et sanguinem comedere. Adipem autem morticini, et a [Col. 0405C] bestia capti animalis in varios usus habere licet; quia haereticorum et philosophorum scientia saepe nobis in multis utilis est. Saepe enim nobis Aristotelis, Priscianis et Origenis scientia necessaria est. Sequitur:

»Qui offert victimam pacificorum Domino, offerat simul et sacrificium, id est libamenta ejus. Tenebit manibus adipem hostiae et pectusculum. Cumque ambo oblata Domino consecraverit, tradat sacerdoti qui adolebit adipem super altare. Pectusculum autem erit Aaron et filiorum ejus.« Pacificorum enim omnis victima, quia Deum nobis pacificamus; libamenta vero omne azymum intelligimus. Non ergo sine libamentis pacificorum victima offeratur, quia non proderit hostia, quae oblata non fuerit [Col. 0405D] in azymis sinceritatis et veritatis. Sed quid est quod adipem atque pectusculum, quod homo Deo consecravit et devovit, sacerdoti Dominus tradere jubet? Vult enim Dominus ut pectora nostra sacerdotibus demus atque aperiamus, quatenus eorum consiliis, et doctrina repleantur. Demus eis adipem nostrum, confiteamur eis peccata nostra; dicamus eis quid male pinguis lasciviendo fecerit caro nostra. Ipsorum est adolere adipem, ipsorum est incendere et delere peccata.

»Armus quoque dexter de pacificorum hostiis cedet in primitias sacerdoti. Qui obtulerit adipem, [Col. 0406A] et sanguinem filiorum Aaron, ipse habebit et armum dextrum in portione sua. Pectusculum enim elationis et armum separationis tuli a filiis Israel de hostiis eorum pacificis, et dedi Aaron ac filiis ejus lege perpetua ab omni populo Israel.« Ideo enim armus dexter sacerdotibus datur, quoniam fortes esse debent ad aliorum ferenda peccata. Datur eis et pectusculum, quoniam qui aliorum pectora replent, sine pectore esse non debent. Quasi igitur ad pectus suum, quasi ad sapientiae secretarium, totus ad eos populus currat, et inde sitiens bibat. Hoc enim rationale, quoque et superhumerale significant. Pectusculum enim elationis et armum separationis sic dicit, quasi pectusculum elatum, et armum separatum. Quod autem [Col. 0406B] sequitur: »Haec est unctio Aaron et filiorum ejus in caeremoniis Domini die, qua obtulit eos Moyses,« etc. Titulus est eorum, quae sequuntur.



CAPUT VIII.

»Locutusque est Dominus ad Moysen, dicens: Tolle Aaron cum filiis suis, vestes eorum, et unctionis oleum, vitulum pro peccato, duos arietes, canistrum cum azymis, et congregabis omnem coetum ad ostium tabernaculi. Fecit Moyses, ut Dominus imperavit. Congregataque omni turba ante fores, ait: Iste est sermo, quem jussit Dominus« fieri. Statimque obtulit Aaron et duos filios »ejus. Cumque lavisset eos, vestivit pontificem subucula linea, accingens eum balteo, et induens [Col. 0406C] tunica hyacinthina, et desuper humerale imposuit, quod astringens cingulo aptavit rationali, in quo erat doctrina et veritas: cidari quoque texit caput, et super eam contra frontem posuit laminam auream consecratam in sanctificationem, sicut praeceperat ei Dominus. Tulit et unctionis oleum quo linivit tabernaculum cum omni supellectili sua.« Quid enim Aaron cum filiis, quid vitulus, et duo arietes, quid unctionis oleum, et vestes, et caetera, quae hic enumerantur, significet, diligenter satis, et ample in Exodo exposuimus. De vitulo, et duobus arietibus breviter hic aliquid dicamus. »Obtulit, inquit, vitulum pro peccato; cumque posuissent Aaron, et filii ejus manus suas, immolavit eum hauriens sanguinem, et tincto digito tetigit [Col. 0406D] cornua altaris per gyrum. Quo expiato, 141 et sanctificato, fudit reliquum sanguinem ad fundamenta ejus. Adipem autem, qui erat super vitalia, et reticulum jecoris, duosque renunculos cum arvinulis suis, adolebit super altare, vitulum cum pelle, carnibus, et fimo cremans extra castra, sicut praeceperat Dominus.« Vitulus enim iste, qui pro peccato offertur, Christus Dominus noster est, pro nostris iniquitatibus immolatus, super caput ejus Aaron et filii ejus manus posuerunt, quia pontifices et sacerdotes scribae et Pharisaei in eum manus mittere, et Deum negare non timuerunt. Cujus sanguinis [Col. 0407A] pars altaris cornua tangit, pars ad fundamentum ejus funditur, quoniam et Christi sanguinis pars crucis cornua cruentavit, pars ad ima decurrendo defluxit. Adeps vero omnisque ejus pinguedo adoletur super altare, quatenus illud propheticum adimpleatur: »Memor sit Dominus omnis sacrificii, et holocaustum suum pingue fiat (Psal. XIX, 4).« O pingue sacrificium, cujus odore mundus repletur, et omnis aegritudo sanatur! Vitulus autem cum pelle, et carnibus et fimo crematur extra castra, quia Jesus, ut Apostolus ait: »Ut sanctificaret per suum sanguinem populum extra castra passus est (Hebr. XIII, 12).« Haec de vitulo. Nunc de ariete videamus:

»Obtulit et arietem in holocaustum, super cujus [Col. 0407B] caput cum imposuissent Aaron et filii ejus manus, immolavit eum, et fudit sanguinem ejus super altaris circuitum, ipsumque arietem in frusta concidens, caput ejus et artus, et adipem adolevit igni, lotis prius intestinis, et pedibus, totumque simul arietem incendit super altare, eo quod esset holocaustum suavissimi odoris Domino, sicut praeceperat ei.« Hoc autem est illud holocaustum, quod quotidie in sancta Ecclesia fit. Offert enim Moyses, id est Christus, arietem in holocaustum, quoniam et si sacerdotum ministerio fiat, ipse tamen carnem et sanguinem suum immolat et sacrificat. Non enim sacerdotis, sed ipsius vox est, quae dicit: »Hoc est corpus meum, et: Hic est calix Novi Testamenti in meo sanguine, qui pro vobis et [Col. 0407C] pro multis effundetur in remissionem peccatorum (Luc. XXII, 19, 20).« Hac enim voce totum sacrificium immolatur, et sanctificatur. Unde et subditur: »Super caput ejus cum imposuisset Aaron et filii ejus manus, immolavit eum.« Aaron et filii ejus manum imponunt, et Moyses immolat, quoniam et si pontifices, et sacerdotes super Christi corpus et sanguinem manus expansas et elevatas habeant, unus tamen est pontifex Jesus, qui sanctificat et benedicit, cujus virtute ineffabili in sui corporis sanguinisque substantiam, panis et vinum convertitur. Fudit autem sanguinem ejus per altaris circuitum, quoniam et Christus suum sanguinem nobis obtulit ad bibendum: altare enim Ecclesia est, quae Christi sanguine [Col. 0407D] tota aspergitur et inebriatur. Arietem autem ipsum in frusta concidens, artus ejus, adipem et pedes, lotis prius intestinis, Christus Dominus adolebat, et super altare incendebat, quando incipiens a Moyse et caeteris prophetis interpretabatur duobus discipulis suis Scripturas, quae de ipso erant, unde ipsi quoque sui cordis altare, holocausto supraposito, ardere sentientes, dicebant: »Nonne cor nostrum ardens erat in nobis, dum loqueretur in via, et aperiret nobis Scripturas?« (Luc. XXIV, 32.) Incipiens enim a Moyse, fortasse haec eadem sacrificia eis exponebat, in quibus mors et passio ejus tam manifeste significabantur. Intestina vero lavare, est ea quae turpia et inhonesta putabantur, datis rationibus, necessaria et honesta ostendere. Quod ipse [Col. 0408A] quidem faciebat, cum diceret: »O stulti et tardi corde ad credendum in omnibus, quae locuti sunt prophetae: nonne sic oportuit Christum pati?« (Luc. XXIV, 25.) Turpe enim, et inhonestum, et valde horribile videbatur eis, Dei Filium pati et mori potuisse. Sequitur autem tertium sacrificium, in quo instruimur, qualiter episcopi et sacerdotes consecrari debeant.

»Obtulit, inquit, et arietem secundum in consecratione sacerdotum; posuerunt super caput illius Aaron et filii ejus manus suas. Quem cum immolasset Moyses, sumens de sanguine tetigit extremum auriculae dexterae Aaron, et pollicem manus ejus similiter et pedis, obtulit et filios Aaron. Cumque de sanguine arietis immolati tetigisset [Col. 0408B] extremum auriculae singulorum dexterae, et pollices manus, et pedis dexteri reliquum super altare per circuitum fudit.« Moyses enim hoc in loco, qui sacerdotes consecrat, aliquem pontificem significare potest, cujus ministerio episcopi et sacerdotes consecrantur. Hic autem in principio consecrationis offert arietem, si eos qui consecrandi sunt, de fide Christi plenissime instruat. Unde et iidem ipsi super caput arietis manus ponunt, quia omnia, de quibus interrogantur, se credere quodammodo jurant et confitentur. Tangit autem pontifex de arietis sanguine aures, manus et pedes dexteros singulorum, ut Christi sanguine eorum auditus operatio et praedicatio mundetur et sanctificetur, ut habeant [Col. 0408C] aures audiendi, et sanctificatas ad bene agendum et Christi corpus conficiendum, ut sint eorum pedes speciosi ad evangelizandum pacem, et ad evangelizandum bona. Tanguntur autem in extremitatibus, quoniam non qui coepit, sed »qui perseveraverit usque in finem, hic salvus erit (Matth. X, 22).« Reliquum autem sanguinem fundit super altare cordis eorum per circuitum, ut semper Christi passionis memores tollant crucem suam, et sequantur eum. Sequitur:

»Adipem vero, et caudam omnemque pinguedinem, quae operit intestina, reticulumque 142 jecoris, et duos renes cum adipibus suis, et armo dextro separavit. Tollens autem de canistro azymorum, quod erat coram Domino, panes [Col. 0408D] absque fermento, et collyridam conspersam oleo, lagana quoque posuit super adipes, et armum dexterum, tradens simul omnia Aaron et filiis ejus.« Quid enim per canistrum, in quo sunt panes azymi, nisi hunc librum, et caetera sacrarum Scripturarum volumina intelligimus? in quibus utique singulae sententiae, et panes, et collyridae de lagana sunt, quibus nutriuntur; quae quoniam misericordiam praedicant, et nihil erroris in se habent, merito et oleo conspersae, et azymae esse dicuntur. Haec autem super adipes et armum dextrum ponuntur, quoniam quid adipes et armus dexter significent sanctarum Scripturarum sententiis exponitur et intelligitur. Quod autem haec omnia simul composita Moyses sacerdotibus tradidit, hoc significat; quia [Col. 0409A] postquam sacerdotes consecrati sunt, de manu pontificis librum accipere debent, ut verbi Dei exponendi, et praedicandi habeant potestatem [(261) 1Kb] .

»Qui postquam levaverunt ea coram Domino, rursum suscepta de manibus eorum, adolevit super altare holocausti, eo quod consecrationis esset oblatio in odorem suavitatis sacrificii Domino [(262) 1Kb] . Tunc illi qui consecrantur, elevant jam dicta coram Domino, quando et ore, et corde custodire promittunt. Inde vero Moyses Domini vicarius de eorum manibus iterum omnia suscipit, et in odorem suavitatis super altare incendit, significans hoc totum, quod factum est, Domino placere, et ipsi suaviter redolere. Sequitur:

»Tulit et pectusculum, elevans illud coram Domino [Col. 0409B] de ariete consecrationis in partem suam, sicut praeceperat ei Dominus; assumensque unguentum, et sanguinem, qui erat super altare, aspersit super Aaron et vestimenta ejus; et super filios illius, et vestes eorum.« Ideo enim Moyses sibi pectusculum vindicat, quoniam valentes animo, et sapientes pontifices esse debent. Magnum enim pectus eum habere oportet, qui haec tanta servare debet et reponere sacramenta. Sed quare Moyses coram Domino pectusculum elevat; nisi ut corda et pectora nostra semper sint elevata ad coelestia contemplanda? Aspergitur unguentum, et sanguis super sacerdotes et vestes eorum, ut interius et exterius mundentur et sanctificentur; ut quales sunt interius, exterius appareant, ut provideant bona non tantum [Col. 0409C] coram Deo, sed etiam coram omnibus hominibus, unguentum enim est gratia Spiritus sancti. De sanguine vero Joannes Apostolus ait: »Qui dilexit nos, et lavit nos a peccatis nostris in sanguine suo (Apoc. I, 5).« Sequitur:

»Cumque sanctificasset eos in vestitu suo praecepit eis, dicens: Coquite carnes ante fores tabernaculi, et ibi comedite eas: panes quoque consecrationis edite, qui positi sunt in canistro, sicut praecepit mihi Dominus, dicens: Aaron et filii ejus comedent eos; quidquid autem reliquum fuerit de carne et panibus ignis absumet.« Ante fores enim tabernaculi carnes sacerdotes coquunt et comedunt, quia in conventu, in poenitentia et in auditu [Col. 0409D] fidelium divinas Scripturas legentes et exponentes, caeteros eas coquere et comedere, et intelligere docent. Id ipsum autem et de panibus intelligitur, de quibus modo superius diximus. Quod autem [Col. 0410A] reliquum est, ignis absumit, ignis utique Spiritus sancti, ignis fidei et charitatis, qui nos hoc saepe credere facit, quod intelligere non valemus.

»De ostio quoque tabernaculi non exibitis septem diebus, usque ad diem, quo complebitur tempus consecrationis vestrae. Septem enim diebus finitur consecratio, sicut et impraesentiarum factum est, ut ritus sacrificii compleretur. Die ac nocte manebitis in tabernaculo, observantes custodias Domini, ne moriamini.« Quibus enim per septem dies jubetur non exire de tabernaculo (siquidem non sunt dies, nisi septem) nunquam de tabernaculo exire debent. Hoc enim tabernaculum Ecclesia est, de qua, nisi peccando, nunquam exeunt sacerdotes; de hac autem omnes haeretici peccando, et [Col. 0410B] superbiendo exierunt [(263) 2Kb] . Septem autem diebus finitur consecratio, quia, quandiu in hac vita sumus, semper consecrari, et sanctificari, et in melius proficere debemus. Maneamus ergo die ac nocte, id est omni tempore in tabernaculo, observemus, custodiamus quod ipse praecepit, ne moriamur. Non enim moriuntur, sed potius de morte ad vitam transeunt, quicunque hoc tabernaculum bene custodiunt.



143 CAPUT IX.

»Dixit Dominus ad Aaron: Accede ad altare, et immola pro peccato tuo, offer holocaustum, et deprecare pro te, et pro populo. Cumque mactaveris hostiam populi, ora pro eo, sicut praecepit Dominus. Statimque Aaron accedens ad altare [Col. 0410C] immolavit vitulum pro peccato suo: cujus sanguinem obtulerunt ei filii sui, in quo tingens digitum tetigit cornua altaris, et fudit residuum ad basim ejus.« Haec enim omnia superius dicta et exposita sunt. Voluit tamen Moyses post sacerdotum consecrationem de eis dicere. Aaron antem hoc in loco Judaeorum pontifices significare videtur, qui pro peccato suo, suo quidem, quia originali, Christum Dominum nostrum crucifixerunt. Sed ne populus quoque eis subjectus de Christi morte innocens putaretur, ideo subdidit: »Cujus sanguinem obtulerunt ei filii sui:« Christi quoque sanguinem pontificibus populus offerebat, quando eum accusabat, et reum mortis esse dicebat, et crucifige, crucifige, [Col. 0410D] clamabat. Quoniam autem sacerdotum machinatione Christi sanguis fusus est, ideo digitum in sanguine sacerdos tinxisse narratur. Quid autem cornua altaris et basis ejus, quid adeps omnisque [Col. 0411A] pinguedo, quid pellis et carnes, quae cremantur extra castra, significent, satis superius expositum est. Sequitur:

»Immolavit, et holocausti victimam, obtuleruntque ei filii sui sanguinem ejus, quem fudit per altaris circuitum. Ipsam enim hostiam in frusta concisam cum capite, et membris singulis obtulerunt, quae omnia super altare cremavit igni, lotis prius aqua intestinis et pedibus.« Haec autem victima holocausti eadem est, quae superior; sacerdos tamen non idem et hanc, et illam offerre videtur; ille enim cum crudelitate; hic vero cum pietate immolat. Differt enim Aaron a seipso; aliquando enim Judaeorum pontifices, aliquando vero quemlibet Ecclesiae ministrum significat. Significat autem ipsum [Col. 0411B] quoque Jesum, sacerdotum omnium maximum. Volo autem, exempli gratia, hanc holocausti victimam ego immolare: offerant ergo mihi filii mei hujus victimae sanguinem; offerant etiam ipsam hostiam in frusta concisam, simul cum capite, et singulis membris. Sed quomodo offerent? Vis audire quomodo? Veniant ad me, interrogent quid sanguis iste significet: hoc est enim sanguinem offerre. Interrogent etiam quid significet hostia, quid frusta, quid caput et caetera membra? Quae omnia si ego singulariter eis exposuero, tunc super eorum cordis altare hostiam immolo, atque in amorem Christi, fide et dilectione eos accendo. Haec quoque jam superius exposita sunt. Sequitur:

»Et pro peccato populi offerens mactavit hircum, [Col. 0411C] expiatoque altari fecit holocaustum, addens in sacrificio libamenta, quae pariter offeruntur, et adolens ea super altare absque caeremoniis matutini holocausti.« Hircum enim pro peccato populi offerre, est ipsum populum docere et admonere ut carnem luxuriantem et peccatricem poenitentia coerceat et affligat, neque per illicita vagari permittat; altare vero expiatur, si a pravis cogitationibus cor mundetur, quod quidem nisi mundatum fuerit, holocaustum in eo acceptabile fieri non potest. Unde Psalmista ait: »Cor mundum crea in me, Deus (Psal. L, 12).« Libamenta vero, quae pariter offeruntur, panes et caetera azyma intelliguntur. Quibus ergo poenitentiae medicamentum damus, ut vivant in asymis sinceritatis et veritatis admonere [Col. 0411D] debemus. Haec autem omnia custodire jubemur, praeter caeremonias matutini holocausti, quae per se quidem inviolabiliter conservari debent; matutini autem holocausti caeremonias dicit eas, quas in principio fidei nostrae Domino promisimus; quando diabolo, et omnibus pompis, et operibus ejus abrenuntiavimus. Vera ergo poenitentia est cum has matutini holocausti caeremonias observamus, et pro praeteritis peccatis carnem affligimus, et maceramus, si tamen postea in azymis sinceritatis et veritatis vivamus. Sequitur:

»Immolavit et bovem atque arietem, hostias pacificas populi. Obtuleruntque ei filii sui sanguinem, quem fudit super altare in circuitum. Adipem [Col. 0412A] autem bovis, et arietis, caudam, renunculosque cum adipibus suis, et reticulum jecoris posuerunt supra pectora eorum.« Per bovem enim et arietem, vel Christum Dominum nostrum, vel sanctos apostolos intelligere possumus; hos autem immolamus, quando eorum tormenta et passiones praedicamus: horum autem sanguinem offerunt nobis filii nostri, quando de eorum passionibus nos interrogant; quem nos quidem super altare cordis eorum fundimus in circuitum, omnia eis exponentes, et ut pro Christo, secundum eorum exempla, mortem non timeant, incitantes. Et quia doctorum pectora quanto magis quaestionibus premuntur, tanto plus divina mysteria pandunt, ideo super pectora bovis et arietis, adipem, caudam, renunculos omnemque [Col. 0412B] pinguedinem posuerunt. Quodam enim modo mihi super pectus bovis caudam, et adipem ponit ille, qui me de cauda bovis et adipe interrogat; donec enim ei satisfaciam, pectus et cor meum non parvo pondere premitur et fatigatur. Quid autem ista significent, jam superius dictum est. Sequitur:

»Et armos dexteros separavit Aaron, elevans coram Domino, sicut praeceperat Moyses.« 144 Separat quidem, quia sui sunt. Illi enim armus est necessarius, qui totum pondus et totius populi peccata ferre debet. Elevat autem coram Domino, ut non sua quaerat, sed quae Jesu Christi, ut cum Apostolo dicat: »Vivo ego, jam non ego, vivit vero in me Christus (Galat. II, 20).« Quod enim sic ait, [Col. 0412C] membra sua jam non sua sunt, sed ejus, cui serviunt. Sequitur autem: »Quod, completis holocaustis, Moyses et Aaron benedixerint populo, apparuitque gloria Domini omni multitudini; et ecce ignis egressus est a Domino, devoravit holocaustum et adipes, qui erant super altare; quod cum vidissent turbae, laudaverunt Dominum, ruentes in facies suas.« Hunc autem ignem fortasse gloriam Domini appellat.



CAPUT X.

»Arreptisque Nadab et Abiu filii Aaron thuribulis posuerunt ignem, et incensum desuper, offerentes coram Domino ignem alienum, quod eis praeceptum non erat. Egressusque ignis a Domino devoravit eos, et mortui sunt coram Domino.« Hoc [Col. 0412D] est enim, quod Apostolus ait: »Si quis aliter evangelizaverit vobis, praeter quod audistis et accepistis, anathema sit (Galat. I, 9).« Ignem enim et incensum alienum coram Domino offerunt, qui ea, quae contra fidem sunt, et in Dei lege non continentur Ecclesiae praedicant. Talem enim ignem talemque incensum Arius obtulit, ideoque mortuus est et aeternis incendiis damnatus.

»Locutus est autem Moyses ad Aaron, et Eleazarum, et Ithamar filios ejus; capita vestra nolite nudare, et vestimenta vestra nolite scindere, ne forte moriamini.« Hoc autem signum doloris est atque tristitiae. De iniquorum vero damnatione laetandum potius est quam dolendum. Unde scriptum [Col. 0413A] est: »Laetabitur justus, cum viderit vindictam impiorum (Psal. LVII, 11).«

»Dixit quoque Dominus ad Aaron, vinum, et omne quod inebriare poterit, non bibetis tu, et filii tui, quando intrabitis in tabernaculum testimonii, ne moriamini, quia praeceptum est sempiternum in generationes vestras. Et ut habeatis scientiam discernendi inter sanctum et profanum, inter pollutum et mundum, doceatisque filios Israel omnia legitima mea, quae locutus est Dominus ad eos per manum Moysi.« Haec etiam ad litteram intellecta mentem aedificant. Magnum enim peccatum est ebrietas; praeter hoc enim quod sensum evertit, etiam luxuriam provocat. Unde Apostolus: »Nolite inebriari vino, in quo est luxuria (Hebr. V, [Col. 0413B] 18).« Haec autem ebrietas corporis est; sed multo pejor est ebrietas mentis. Mens enim nostra ira, indignatione, odio, superbia, impletur et inebriatur, quibus utique inebriata facile decipitur, et inter sanctum et profanum, inter pollutum et mundum discernere nequit. Nos ergo, quia semper in Dei tabernaculo sumus, omnem ebrietatem fugere oportet, ne moriamur.

»Locutusque est Moyses ad Aaron, et filios ejus, qui residui erant. Tollite sacrificium, quod remansit de oblatione Domini, et comedite illud absque fermento juxta altare, quia Sanctum sanctorum est. Comedetis autem in loco sancto: quod datum est tibi, et filiis tuis de oblationibus Domini, sicut praeceptum est mihi. Pectusculum quoque, quod [Col. 0413C] oblatum est, et armum, qui separatus est, edetis in loco mundissimo tu, et filii tui, et filiae tuae tecum. Tibi enim, et liberis tuis reposita sunt de hostiis salutaribus filiorum Israel.« Sacrificium, quod remansit de oblatione Domini, omnis sanctarum Scripturaruum series intelligitur. Et hoc quidem sacrificium laudis evocatur. Remansit autem nobis hoc sacrificium de oblatione Domini, quoniam, etsi Christum ejusque discipulos iniqui interfecerint, eorum tamen memoriam, et tanta in eorum laudibus scripta volumina delere non potuerunt [(264) 1Kb] . Hoc autem sacrificium comedunt sacerdotes absque fermento, id est absque ulla haeretica pravitate, omnique corruptione juxta altare, id est in S. Ecclesia, [Col. 0413D] in conventu fidelium, in concilio justorum et congregatione. Ibi enim secreta Dei revelantur; ibi Novi et Veteris Testamenti mysteria exponuntur. Quoniam scriptum est: »Nolite sanctum dare canibus, neque mittere margaritas ante porcos (Matth. VII, 6).« Comedunt et pectusculum, et armum, quatenus sapientes fiant, et alterius onera portent. In pectore enim est cor, mens et sapientia; super armos autem onera portamus. De hoc autem sacrificio Aaron, et filiis ejus, et filiabus comedere licet, quoniam Deum laudare, sapientiae operam dare et aliorum onera portare nullus fidelium prohibetur. Hinc autem sequitur, quod Moyses cum quaereret [Col. 0414A] hircum, qui oblatus fuerat, exustum reperit, et inde irascitur contra sacerdotes, quia cum non comederant; per hoc enim nescio quid aliud significare voluerit, nisi quia poenitentes pro suis peccatis se diutius affligentes, non despectui et negligentiae habere, sed humiliter et cum laetitia recipere et Ecclesiae corpori reconciliare debemus. Quid est enim hircum comedere, nisi peccatores Ecclesiae reconciliare? Sic enim Petrus Apostolus eos comedebat, cui dicitur: »Macta, et manduca (Act. X, 13).« Hircus autem exuritur, si medicina modum excedat, et peccatorem desperare faciat. Non ergo exuratur, sed 145 temperate hircus iste coquatur. Huc usque de sacrificiis.



CAPUT XI.

[Col. 0414B] »Locutusque est Dominus ad Moysen, et Aaron, dicens: Dicite filiis Israel: Haec sunt animalia, quae comedere debetis de cunctis animantibus terrae. Omne, quod habet divisam ungulam, et ruminat quidem, et habet ungulam, sed non dividit eam, sicut camelus et caetera, non comedetis illud, et inter immunda reputabitis: similiter choerogrillus et lepus immundus est, quoniam, etsi ruminet, ungulam tamen non dividit. Sic et sus, qui ungulam dividit et ruminat.« Dicendum ergo nobis est quid sit ungulam dividere, quid ruminare, quid comedere. Ungula enim est divina Scriptura, qua pedes animae muniuntur ad ambulandum: haec autem ungula in litteram et spiritum, sive etiam in Novum et Vetus Testamentum dividitur. Ruminare [Col. 0414C] quid est, nisi sanctam Scripturam diligenter investigare et cordis sensu minutissime frangere, et ad spiritualem intelligentiam diutissime volvendo perducere? Judaei ergo neque ungulam dividunt, neque ruminant, quoniam neque utrumque Testamentum recipiunt, neque quod suscipiant ruminando spiritualiter intelligunt; litteram enim solam et integram deglutientes, nihil aliud quam litteram sapiunt. Manichaei autem, etsi ruminando quaedam spiritualiter intelligant, ungulam tamen non dividunt, quia Vetus Testamentum non suscipiunt. Ebionitae vero econtra utrumque suscipiunt; sed simul cum baptismo circumcisionem, omnesque legis caeremonias observare volentes, ruminare aut nolunt, aut nesciunt. [Col. 0414D] Omnes ergo isti immundi sunt, ideoque eos comedere, et ecclesiastico corpori eos infundere, et promiscere prohibemur. Et quamvis beato Petro dictum sit: »Macta, et manduca (Act. XI, 7),« hos tamen manducare non debet; qui enim sanctificari cupit, ab immunditia qualibet animae praecavere debet. Sic enim ibi scriptum est: »Quod Deus sanctificavit, tu ne commune dixeris (Act. X, 15).«

»Haec sunt, quae gignuntur in aquis, et vesci licitum est. Omne quod habet pennulas et squamas, tam in mari quam in fluminibus et stagnis, comedetis; caetera vero vobis polluta erunt.« Soli enim illi pisces super aquam saltus dare perhibentur, [Col. 0415A] qui pennulas et squamas habent, per quos illos intelligimus, qui semper superiora appetunt, et coelestia desiderant [(265) 1Kb] , et quamvis multis adversitatum procellis feriantur, cum Apostolo tamen dicunt: »Nostra conversatio in coelis est (Philip. III, 20).« Caeteri vero, qui sub undis latent, semperque inferiora et profunda petunt, nullisque desideriis in superna, et coelestia eriguntur, non immerito immundi dicuntur, et ab Ecclesiae corpore separantur. »Nulla pars est fideli cum infideli, nulla societas luci ad tenebras (II Cor. VI, 15).«

»Haec sunt quae de avibus comedere non debetis, et vitanda sunt vobis; aquilam, et gryphem, et haliaetum, et milvum, ac vulturem juxta genus suum, et omne corvini generis in similitudinem [Col. 0415B] suam, struthionem, et noctuam, et larum, et accipitrem juxta genus suum: bubonem, et mergulum, et ibin, et cycnum, et onocrotalum, et porphyrionem, herodionem, et charadion juxta genus suum, upupam quoque, et vespertilionem.« Haec enim pene omnia de praeda et rapina vivunt, aliisque animalibus importune insidiantur, in quibus fures, latrones, sacrilegi omnesque raptores ab Ecclesiae corpore repelluntur. Corvinum autem genus ideo abjicitur, quia ab insita et naturali nigredine nunquam lavatur; significat autem peccatores in malitia perseverantes, et poenitere nescientes. Sed quid per struthionem, qui alas quidem habet, volare tamen non potest, nisi hypocritas intelligimus? Qui quamvis boni similitudinem ferant, bonum tamen [Col. 0415C] facere recusant. Quid vero per noctuam, quae lucem fugit, noctem diligit, nisi eos qui regem tenebrarum sequuntur, et Christum solem justitiae fugiunt? »Omnis enim qui male agit odit lucem (Joan. III, 10);« haec tamen, sicut bubo, de praeda et rapina vivit. Upupa vero turpissimum animal in stercore nidificat, per quam meretrices et adulteros intelligimus. Quae autem de noctua dicta sunt, de vespertilione quoque intelligantur.

»Omne de volucribus, quod graditur super quatuor pedes, abominabile erit vobis: quidquid autem ambulat quidem super quatuor pedes, et habet longiora retro crura super quae salit super terram comedere debetis, ut est bruchus in genere suo, et attacus, atque ophiomachus, ac locusta, [Col. 0415D] singula juxta genus suum. Quidquid autem ex volucribus quatuor tantum habet pedes, exsecrabile erit vobis.« Quid enim per volucres nisi sapientes? Quid vero per quatuor pedes, nisi quatuor elementa, ex quibus secundum corpus homo conficitur, et sine quibus moveri non potest? Illi ergo quatuor pedibus gradiuntur, qui soli corpori obediunt, quod ex quatuor, ut diximus, constat elementis. Tales enim Epicurei fuerunt, imo et sunt qui corporis voluptatem summum bonum praedicant. His autem si duo crura retro longiora addantur, [Col. 0416A] quibus super terram saliant, et ab inferioribus ad superiora se erigant et exaltent, jam non ulterius inter immunda animalia computabuntur. 146 Duo enim crura, duo sunt Testamenta, cunctis utique cruribus longiora; siquidem eorum fide atque doctrina super ipsos coelos et usque ad thronum Dei spiritus hominis elevatur. Quidquid ergo ex volucribus quatuor pedes habet, et corporali necessitate ad terram descendens super eos graditur, si iterum his cruribus saliens, et se ad superiora elevans volare coeperit, non erit abominabile atque immundum. Quoties enim corpori servimus, toties super terram quatuor pedibus imus. Quatuor enim nos ferunt elementa, quibus non ad voluptatem, sed ad necessitatem obedire debemus. Semper igitur salientes, [Col. 0416B] semperque fugientes, nec in uno loco moremur, nec cibo transitorio occupemur. Hoc enim et locustae faciunt: hoc et admonet Apostolus, dicens: »Et carnis curam ne feceritis in desideriis (Rom. XIII, 14).« Sequitur:

»Et quicunque morticina eorum tetigerit, polluetur, et erit immundus usque ad vesperam. Et si necesse fuerit, ut portet quispiam horum mortuum, lavabit vestimenta sua, et immundus erit usque ad solis occasum.« Quid enim horum morticina, nisi eorum mortua opera, mortaliaque peccata significant? De quibus Apostolus: »Non iterum, inquit, faciamus fundamentum poenitentiae ab operibus mortuis (Hebr. VI, 1).« Eorum ergo morticina tangit quicunque eorum opera mortua imitatur [Col. 0416C] et agit; polluitur et erit immundus usque ad vesperam. Quid est enim usque ad vesperam? Vesperam enim hoc loco magis peccati, quam diei finem significare videtur. Habet enim peccatum ortum suum atque occasum, habet peccatum mane et vesperam. Beatus ille, cujus peccatum jam pervenit usque ad vesperum; beatus ille, cujus peccatum pervenit ad finem et ad occasum; hic enim, quia peccare cessat, quia totum peccatum in eo periit, et occidit, jam mundus est. Per hos autem, qui immundorum animalium morticina ferebant, illos significari puto, qui quamvis ad poenitentiam accedentes, se de praeteritis peccatis vehementer accusent, eorum tamen onera, etiam inviti ferunt [(266) 1Kb] , quoniam pravam consuetudinem, et ipsius peccati titillationem nondum [Col. 0416D] penitus abjicere et exstirpare possunt. Hos autem oportet lavare vestimenta sua, quoniam jejuniis et vigiliis, eleemosynis, lacrymis et orationibus convenit mundare carnem et opera sua. Sic tamen immundi erunt usque ad solis occasum, id est donec tota illa titillatio, omnisque fervor pravae concupiscentiae, et totum peccandi desiderium in eis occidat et moriatur. Idem autem per solis occasum et vesperum significatur. Sequitur:

»Quod autem ambulat super manus, ex cunctis animantibus, quae incedunt quadrupedia, immundum [Col. 0417A] erit. Qui tetigerit morticina eorum, polluetur usque ad vesperum.« De urso enim haec, et simia, et similibus, quantum ad litteram dicere videtur; haec enim et quadrupedia sunt, et super manus ambulant. Moyses autem de quadrupedibus loquitur. Quae enim animalia super manus ambulant, manus et oculos, et totam faciem ad terram deprimunt. Significant autem illos homines, qui bona superna atque aeterna despicientes omni studio et operatione, omni mentis intuitu et tota cordis intentione sola terrena et transitoria diligunt. Quibus Apostolus loquitur, dicens: »Si consurrexistis cum Christo, quae sursum sunt quaerite, non quae super terram. (Coloss. III, 1).« Quos et immundos esse significans, ait: »Si quis frater nominatur, et est fornicator, [Col. 0417B] aut avarus, aut idolis serviens, aut maledicus, aut ebriosus, cum ejusmodi nec cibum sumere. (I Cor. V, 1).« Quid sit autem eorum morticina tangere, et cadavera portare, modo superius diximus. Sequitur:

»Et super quod ceciderit quidquam de morticinis eorum, polluetur, tam vas ligneum et vestimentum, quam pelles et cilicia, et in quocunque fit opus, tingentur aqua, et polluta erunt usque ad vesperum; et sic postea mundabuntur. Vas autem fictile, et in quo horum quidquam intro ceciderit, polluetur, et idcirco frangendum est.« Non solum enim homines, qui immundorum animalium morticina tangunt, verum etiam vasa, vestimenta et similia super quae illa cadunt, polluuntur, quoniam [Col. 0417C] non solum sponte, sed et ignoranter peccamus. Quid est enim morticinum manu tangere, nisi scienter et sponte peccare? Quid est vero super aliquod morticinum cadere, nisi vel nescienter, vel non sponte peccare? Et homines ut rationales morticina tangunt; super vasa vero et vestimenta, quasi super irrationabilia cadunt. Per illos igitur, doctores et sapientes, per haec autem indoctos et insipientes intelligere possumus. Ut enim homo a vestimento, ita sapiens distat ab insipiente. Sed quia stultitia et ignorantia neminem excusat, isti quoque lavent vestimenta sua, et polluti erunt usque ad vesperum. Quid est usque ad vesperum? id est usque ad finem et consummationem peccati. Vas autem fictile, vel poenitentia frangitur et salvatur, vel virga ferrea [Col. 0417D] frangitur et damnatur. Sequitur:

»Omnis cibus, quem comedetis, si fusa fuerit super eum aqua, immundus erit, et quidquid de morticinis istiusmodi ceciderit super illud, immundum erit, sive clibani, 147 sive chytropedes destruentur, et immundi erunt. Fontes vero, et cisternae, et omnis aquarum congregatio munda erit. Qui morticinum eorum tetigerit, polluetur.« Per cibum enim, et omne liquens, fontes, cisternas et aquarum congregationes, nihil melius quam sanctarum Scripturarum volumina intelligimus. Haec enim et cibus et potus nobis sunt. Super haec autem, si pollutorum vasorum aqua ceciderit, et immundorum hominum depravatione haec corrupta [Col. 0418A] fuerint, qui non tantum homines, quantum equi et muli, in quibus non est intellectus, dici debent, polluentur, et immunda erunt. Quid enim per haec vasa, quorum aqua nostris cibis et potibus superfusa eos corrumpit et polluit, nisi haereticos, Judaeos et paganos intelligimus? quorum nefanda superstitio si fidei nostrae et doctrinae evangelicae admisceatur, immundam et pollutam facit. Hoc est enim quod dicit: »Omnis cibus, quem comedetis, et omne liquens, quod bibitur, si fusa fuerit super eum aqua de universo vase immundo, immundum erit.« Per clibanos vero et chytropedes, in quibus et super quos panis et alii cibi coquantur, Ecclesiae doctores intelligi possunt, in quorum pectore cibi spirituales decocti, intelligibiles et comestibiles [Col. 0418B] fiunt. Et hi quidem merito destruuntur, et a suis dignitatibus abjiciuntur, si in se immundum aliquid et pollutum cadere permiserint. Sequitur:

»Si ceciderit super sementem, non polluet eam. Sin autem quispiam sementem aqua perfuderit, et postea morticinis tacta fuerit, illico polluetur.« Illos enim hoc in loco sementem dicere videtur, qui, quamvis ad fidem vocati, nondum tamen baptizati, neque in Ecclesiae agro seminati sunt. Super quos si pollutum ceciderit non polluetur, nisi quod mundum erat; non enim stercore stercor polluitur. Sin autem quispiam sementem aqua perfuderit, per immundum illico polluetur; quoniam postquam homo baptizatus est (siquidem ab omni pollutione mundatus est) si immundum tetigerit, pollui potest.

[Col. 0418C] »Si mortuum fuerit animal, quod licet vobis comedere, qui cadaver ejus tetigerit, immundus erit usque ad vesperam, et qui comederit ex eo quidpiam, sive portaverit, lavabit vestimenta sua, et immundus erit usque ad vesperam.« Moritur autem animal mundum, quando Christianus aliquis pro suis facinoribus excommunicatur, vel propter haeresim ab Ecclesia separatur. Qui ergo cum eo participaverit, vel ejus mortalem, sive mortuam doctrinam susceperit, tandiu immundus erit, donec suscepta poenitentia satisfecerit. Hoc est enim usque ad vesperum. Vesper enim finis est peccati.

»Omne quod reptat super terram, abominabile erit vobis, nec assumetur in cibum. Quidquid super pectus quadrupes graditur, et multos habet [Col. 0418D] pedes, sive super humum trahitur, non comedetis, quia abominabile est.« Quid enim reptilia significent, jam superius dictum est. Reptilia enim plus caeteris animantibus toto corpore terrae adhaerent, per quae cupidos et avaros, omnibusque luxuriae et carnis voluptatibus deditos non incongrue intelligimus. Hi autem tantis pedibus gradiuntur, quantis vitiis super terram trahuntur. Et quoniam omnia sua consilia dissipant, et nihil nisi transitoria et terrena cogitant, super pectus gradientes, terram corde et pectore premunt. Praecipit autem Apostolus, cum ejusmodi nec cibum sumere. Unde eos immundos esse nemo dubitare debet. Haec autem de mundis et immundis animalibus dicta sufficiant.



CAPUT XII.
[Col. 0419A]

»Locutusque est Dominus ad Moysen, dicens: Loquere filiis Israel, et dices ad eos: Mulier, si suscepto semine, peperit masculum, immunda erit septem diebus juxta dies separationis menstruae, et die octava circumcidetur infantulus: ipsa vero triginta tribus diebus manebit in sanguine purificationis suae, omne sanctum non tanget, nec ingredietur sanctuarium, donec impleantur dies purgationis ejus.« Haec juxta litteram Judaei observabant; quid tamen littera significet non intelligunt. Quid enim mulier pariens peccat, ut immunda dici debeat? Ut enim quidam Ecclesiae doctores scripserunt, si statim mulier post partum ad agendum Deo gratias Ecclesiam ingrederetur, non [Col. 0419B] peccaret. Quod autem non simpliciter dixerit: Mulier si pepererit masculum, sed satis vigilanter addidit, si suscepto semine, masculum pepererit, non est dubium, hoc ad distinctionem B. Mariae virginis dictum esse, quae sine viri semine peperit Salvatorem [(267) 1Kb] . Spiritualiter autem mulier ista Synagoga esse videtur, quae divinae legis semine suscepto, toties masculum pariebat, quoties bonum aliquid agebat: masculus enim filius bonum opus est. Et quamvis mascufum peperisset, et boni operis filios multos genuisset, tamen ad similitudinem menstruatae mulieris, septem diebus immunda erat. Septem enim isti dies omne illud temporis spatium significant, quod fuit a Moyse usque ad Christi incarnationem; illa enim hebdomada finita, natus est agnus, qui tollit [Col. 0419C] peccata mundi, de quo scriptum est: »Qui dilexit nos, et lavit nos a peccatis nostris in sanguine suo (Apoc. I, 5).« Verumtamen quamvis septimana finita sit, 148 et quamvis Christus sit natus, nondum tamen Synagoga penitus mundata est, quia Christi sanguis nondum fusus est. Maneat ergo adhuc 33 diebus in sanguine purificationis suae; exspectet diem, imo annum tricesimum tertium: ipso enim anno immolatus est Christus, sine cujus sanguine mundus mundari et lavari non potuit [(268) 1Kb] . Quod autem dies pro anno ponatur, in Ezechiele invenies, ubi dicitur diem pro anno, »diem, inquam, pro anno, fili hominis, dedi tibi (Ezech. IV, 6).« Septem autem dies et omne tempus significant, et partem aliquam temporis [Col. 0419D] definitam. Cur autem omne tempus significent, saepe jam diximus. Quia vero et menses, et anni partes sunt, pro aliqua temporis parte saepe ponuntur. Quare autem infantulus circumcidatur valde notum est. Sed quare octavo die dicendum est. Octava enim dies ipsa est, quae et prima. In hac enim mundus coepit, Christus resurrexit; in hac et universalis [Col. 0420A] resurrectio fiet, tunc autem non solum circumcisi, sed omnibus peccatis abstersi, mundi et immaculati, aeternum nomen sancti suscipient et haereditatem.

»Sin autem feminam pepererit, immunda erit duabus hebdomadibus, juxta ritum fluxus menstrui, et sexaginta et sex diebus manebit in sanguine purificationis suae.« Toties enim Synagoga feminam parit, quoties iniquitatem operatur. Pro hac autem filia duabus hebdomadibus est immunda Synagoga: una videlicet ante Christi incarnationem, altera vero post ejus praedicationem, mortem et resurrectionem, donec in sua permanserit incredulitate. Per has enim duas hebdomadas totum et hoc et illud tempus significatur. Nisi ergo immundam [(269) 1Kb] filiam parere desistat, et ad Christi fidem se totam convertat, non [Col. 0420B] minus immunda reputabitur, quam si mulier esset menstruata. De menstrua vero in sequentibus locuturi sumus. Dantur autem eis 66 dies ad purificationem, per quos omnes dies usque ad saeculi consummationem intelligere possumus: hic enim numerus ex senariis constat; senarius autem numerus boni operis perfectionem in sacro eloquio saepe designat, quoniam sex diebus Dominus opus suum operatur: »Vidit cuncta, quae fecerat, et erant valde bona (Gen. I, 31).« Omnibus ergo his diebus Synagoga purificari potest; quoniam in his omnibus bonum opus facere licet. Et ne forte dicat: Non licet Sabbato curare, nullum in his diebus Sabbatum ponitur, non enim in sex diebus Sabbatum continetur. [Col. 0420C] Hic autem totus numerus ex senariis solis conficitur.

»Cumque expleti fuerint dies purgationis ejus, pro filio et filia deferat agnum anniculum in holocaustum, et pullum columbae, sive turturem pro peccato ad ostium tabernaculi testimonii, et tradat sacerdoti, qui offeret illa coram Domino, et rogabit pro ea, et sic mundabitur a profluvio sanguinis sui.« Defert enim Synagoga, vel aliquis filius Synagogae agnum anniculum in holocaustum, si intelligens se peccasse, Christi passionem praedicat, vel veneratur non jam agnum occidendo, sed comedendo; non damnando, sed adorando; non persequendo, sed credendo. Defert autem et pullum columbae, sive turturem pro peccato. Ubi? ad ostium tabernaculi. Ad quid? Ut tradat sacerdoti. Quare [Col. 0420D] hoc? Qui offeret illa coram Domino, et rogabit pro ea, et sic mundabitur a profluvio sanguinis sui. Quid enim per pullum columbae, nisi animae et corporis patientiam et innocentiam? Quid vero per turturem, nisi utriusque hominis castitatem? Haec autem ille pro peccato offert, qui de peccatis poenitentiam [Col. 0421A] agens, innocenter et caste se vivere promittit: hoc autem fiat per consilium sacerdotum [(270) 1Kb] , qui semper ad ostium tabernaculi stantes, pietatis et fidei januam caeteris aperiunt, suisque orationibus sancta vota et bona desideria Deo praesentant. Quod autem ait: »Et sic mundabitur a profluvio sanguinis sui,« non quia peperit, sed quia peccavit, mundatione mulierem indigere significat [(271) 1Kb] .

»Quod si non poterit offerre agnum, offerat duos turtures, vel duos pullos columbae, alterum in holocaustum, et alterum pro peccato.« In hoc autem et pauperibus cavetur, et significatio non mutatur. Christus enim et turtur est, imo turturis, id est Ecclesiae caput, et pullus columbae, quia Ecclesiae filius: Ecclesiae namque filia virgo Maria est, cujus [Col. 0421B] ipse Christus est filius. Offert ergo homo duos turtures, vel duos pullos columbae, Christum scilicet et seipsum: Christum in holocaustum, et seipsum pro peccato; illius passionem meditando, et seipsum macerando, et affligendo. Si quis autem et in agno, et in avibus solum hominem intelligere velit, manifesta et non laboriosa est allegoria.



CAPUT XIII.

»Locutus est Dominus ad Moysen, et Aaron, dicens: Homo in cujus cute et carne ortus fuerit diversus color, sive pustula, aut quasi lucens quidpiam, id est plaga leprae, adducetur ad Aaron sacerdotem, vel ad unum quemlibet filiorum 149 ejus, qui viderit lepram in cute, et pilos in album mutatos colorem, ipsamque speciem leprae humiliorem [Col. 0421C] cute et carne reliqua, plaga leprae est, et ad arbitrium ejus separabitur.« Sicut leprae corporalis quaedam habentur signa, ita et leprae spiritualis manifesta sunt indicia. Moyses autem per lepram corporis nobis lepram animae invisibilem ostendere voluit, utriusque leprae manifesta ponens argumenta. Homo igitur, qui in anima sua plagam leprae esse cognoverit, ducat eam ad Aaron et ad filios ejus; ducat eam ad episcopos et sacerdotes: melius enim est ut ipse se ducat, quam ut ab aliis ducatur; melius est ut ipse se accuset, quam ut ab aliis accusetur. Sed sive a se, sive ab alio prius ad sacerdotem anima ducatur, prius ab eo judicetur quam aliorum judicio condemnetur. Solis enim episcopis et sacerdotibus secundum animam condemnandi [Col. 0421D] atque solvendi potestas a Domino data est. Peccat ergo, qui leprosum aliquem et peccatorem a communione sua separandum putat, priusquam ab episcopis et sacerdotibus judicetur. Ducatur ergo leprosus ad sacerdotem. Sic enim Dominus ait: »Ostendite vos sacerdotibus (Luc. XVII, 14).« Consideret enim sacerdos, diligenter perquirat si lepra est. Habet enim lepra sua signa, neque celari potest, facileque cognoscitur. Quis enim adulterum, homicidam, perjurum, sacrilegum, furem et raptorem dubitet esse leprosum? Talem ergo cum sacerdos invenerit, nec timore, nec amore mutet judicium; dicat [Col. 0422A] eum esse leprosum, et secundum ejus arbitrium separetur; secundum ejus quidem, non secundum alterius: ipsius est eum judicare, ipsius est separare, Quomodo separare? Multis enim modis fit ista separatio: alii enim a corpore et sanguine Christi; alii ab Ecclesiae introitu; alii a communione fidelium separantur. Separantur etiam a quibusdam cibis et potibus, aliisque carnis voluptatibus, ut jam nunc licite non utantur his rebus, quibus prius licite utebantur. Sequitur:

»Sin autem lucens candor fuerit in cute, nec humilior carne reliqua, et pili coloris pristini; recludat eum sacerdos septem diebus, et considerabit die septimo, et si quidem lepra non creverit, nec transierit in cute priores terminos, rursus includet [Col. 0422B] eum septem diebus aliis: et die septimo contemplabitur. Si obscurior fuerit lepra, et non creverit in cute, mundabit eum; quia scabies est, lavabitque homo vestimenta sua; et mundus erit.« Haec enim de illo intelligi debent, de quo mala fama qualibet occasione divulgatur. Quasi enim lucens candor in cute apparet, cum ad alicujus ruborem et verecundiam turpis ejus fama ab aliis declaratur. Quod si verum non est, et probari non potest, macula, quae putatur, non est humilior carne, quoniam nihilominus sanus est homo in his, quibus accusatur. Si enim humilior macula esset, et quasi fossam quamdam in carne fecisset, manifestum leprae signum et indubitabile dedisset. Pili quoque coloris pristini sunt; quia quantum ad se, suae pulchritudinis speciem [Col. 0422C] anima non amisit, quamvis aliorum detrectationibus decoloretur. Hunc ergo recludat sacerdos septem diebus, et consideret die septimo. Per septem enim dies quodlibet temporis spatium intelligitur, in quo ei qui accusatur, ad se purificandum induciae dantur, cujus causa, quia adhuc pendet et nondum definita est, quasi reclusus et non penitus suae libertatis esse videtur. Septimus autem dies ille intelligitur, in quo, finitis induciis, tota causa debet terminari et innocens declarari qui accusatus est, si nullus tunc appareat accusator, et manifestis aliquibus indiciis accusatio probari non poterit. Hoc est enim, quod dicit: »Siquidem lepra ultra non creverit, nec transierit priores terminos:« crescere enim lepra, et priores terminos transire appareret, [Col. 0422D] si id, quod prius dicebatur, verum fuisse postea probaretur. Si, inquam, ita fuerit, rursus includet eum aliis septem diebus, datis videlicet induciis, sicut et prius. Hoc autem ideo fieri puto, ne vel causa indiscussa remaneat; vel accusatores ad terminum praefinitum occurrere non potuisse se fingant. Si vero neque accusatores adfuerint, et contemplante sacerdote obscurior lepra videbitur, et in cute non creverit, id est si fama, quae prius clare divulgabatur, accusatoribus et judicibus deficientibus, conquieverit, mundabit eum, quia scabies est. Quid est, mundabit eum, nisi mundum esse judicabit eum? Non [Col. 0423A] enim lepra, sed scabies, non crimen sed criminis similitudo fuit. Lavet autem homo vestimenta sua, vel juramento vel alio modo se mundificet, ut qualis est, talis etiam esse credatur. Hoc autem Dei sacerdotibus saepe contingere videmus. Unde non immerito sancti Patres sacerdotum accusationes difficiles esse voluerunt. Sequitur: Quod si postquam a sacerdote visus est, et redditus est munditiae, iterum lepra creverit, adducetur ad eum et immunditiae condemnabitur. Quod quidem tale est ac si diceret: Si post judicium sacerdotis se non custodierit, certisque indiciis perpetrati criminis lepra apparuerit, iterum ad sacerdotem adducetur, et tunc immunditiae condemnatus, ipsum quoque nomen, quod prius mundus esse videbatur, amittat.

[Col. 0423B] »Plaga leprae si fuerit in homine, adducetur ad sacerdotem, et videbit eum. Cumque color albus in cute fuerit, et capillorum mutaverit aspectum, ipsa quoque caro viva in tumore apparuerit, lepra vetustissima judicabitur, atque inolita cuti; contaminabit itaque eum sacerdos, et non recludet, quia perspicuae immunditiae est.« Hoc autem de illius criminis lepra intelligitur, 150 quae usu et consuetudine mala, tam manifesta est ut celari nullatenus possit. Hic autem accusetur, et adducatur ad sacerdotem. Accusationem enim adducitur; unde accusatores, quasi qui alios adducant et ferant, delatores appellantur. Et videbit, et considerabit eum sacerdos, cumque in colore, in capillis et in ipsa carne viva certissima signa conspexerit, non recludet eum, [Col. 0423C] nec ullas ei inducias dabit; sed contaminabit eum, id est contaminatum judicabit, quia perspicua immunditia est, nec eget ulla probatione: viva enim caro in leproso indicat, quia scienter et sponte peccavit. Coloris vero et capillorum immutatio vetustissimam lepram ostendit. »Sin autem effloruerit discurrens lepra in cute, et operuerit omnem carnem a capite usque ad pedes quidquid sub aspectu oculorum cadit, considerabit eum sacerdos, et teneri lepra mundissima judicabit, eo quod omnis in candorem versa sit, et idcirco homo mundus erit.« Ecce iterum alia species leprae, per quam insaniam et phrenesim intelligimus. Saepe enim et insanos, et phreneticos in scelera ruere videmus, [Col. 0423D] et dum se aliquid boni, perdita ratione, facere arbitrantur, homicidia quoque et multa alia committunt. Hac ergo aegritudinis lepra, cum totum hominem in integrum sacerdos teneri viderit, nihilque scientiae et rationis in eo conspexerit, mundissima lepra eum teneri judicabit, et idcirco homo mundus erit. Quomodo enim a peccato mundus non erit, qui quod facit non intelligit? Non enim talibus de peccatis suis, imo non suis, poenitentia datur, quia ubi non est voluntas peccandi, non debet esse poena peccati. Ideoque quamvis Judaei rationem et intellectum non amiserint, tamen quasi de insanis et phreneticis Dominus de eis loquitur, dicens: »Pater, ignosce illis, non enim sciunt quid faciunt (Luc. XXIII, 34).« Et illi quidem nesciebant, quia nescire volebant; his autem [Col. 0424A] non voluntas, sed aegritudo scientiam abstulit. Unde et subditur: »Quando vero caro vivens in eo apparuerit, tunc sacerdotis judicio polluetur, et inter immundos reputabitur. Caro enim viva si lepra respersa fuerit, immunda est.« Non enim vivens, sed mortuus reputari debet, qui viventis hominis ratione et scientia caret, cui si viva caro, et sensus irrationabilis redditus fuerit, et postea in aliquod crimen inciderit, judicio sacerdotis, ut pollutus et immundus condemnetur. Caro enim viva, id est homo sui sensus et rationis expers, si malum aliquod commisit, ei imputari non debet; non enim voluntarie agit, neque consentiens peccato judicandus est.

»Quod si rursus versa fuerit in alborem, et totum [Col. 0424B] hominem operuerit, considerabit eum sacerdos, et mundum esse decernet.« Si enim pristina aegritudine, et solita insania homo iterum occupetur, leprosus quidem est; sed quia non discernit, etsi peccet, mundus tamen et sine peccato est.

»Caro, et cutis in qua ulcus natum est, et sanatum, et in loco ulceris cicatrix apparuerit alba, sive rufa, adducetur homo ad sacerdotem, qui cum viderit locum leprae humiliorem carne reliqua, et pilos versos in candorem contaminabit cum, plaga enim leprae orta est in ulcere.« Hoc autem de illis peccatoribus intelligitur, qui, peracta poenitentia, et peccati vulnere sanato, iterum ad peccatum, quasi canis ad vomitum relabuntur. Quid enim ulcus sanatum, nisi peccatum poenitentia deletum: [Col. 0424C] in cutis cicatrice tunc signa leprae manifesta apparent, quando ipsa sanctificatio reversione peccati aboletur. Hic ergo homo ad sacerdotem adductus, quoniam et lepra manifesta est, et ipse nullo modo se defendere valet, nihil aliud restat, nisi ut damnetur, quia reus est. Non autem est necesse singulariter ubique cuncta exponere, quoniam per ea, quae superius dicta sunt, facile intelligi possunt. Sequitur: »Quod si pilus coloris est pristini, et cicatrix subobscura, et vicina caro non est humilior, recludet eum septem diebus, et si quidem creverit, adjudicabit eum leprae; sin autem steterit in loco suo, ulceris est cicatrix, et homo mundus erit.« Per haec autem intelligimus, quod si contra accusatum [Col. 0424D] hominem nulla adhuc certa et manifesta peccati signa apparent, et post datas inducias, accusatoribus non apparentibus, mala fama ohscurior fit, et quodammodo conquiescens, non jam sicut prius clare resonat, neque crescit, homo mundus et innocens judicetur.

»Caro et cutis, quam ignis exusserit, et sanata albam sive rufam habuerit cicatricem, considerabit eam sacerdos, et ecce versa est in alborem, et locus ejus reliqua cute est humilior, contaminabit eum, quia plaga leprae in cicatrice orta est.« Haec quoque sicut et superiora de illo intelliguntur, qui peracta poenitentia revertitur ad peccata; quamvis enim omnia peccata quodam concupiscentiae igne hominem incendant, proprium tamen libidinis est [Col. 0425A] urere per concupiscentiam. Si ergo libidinis ignis carnem et cutem exusserit, id est corpus et animam sibi consentientem vulneraverit, et postea per poenitentiam homine sanato, iterum homo ad peccatum rediens eadem perpetraverit, considerabit eum sacerdos, in quo si leprae certissima signa conspexerit, id est si caro in alborem versa sit, et locus leprae reliqua carne humilior (haec enim signa certissima sunt), condemnabit eum, quia iterum post poenitentiam lepra secuta est.

»Quod si pilorum color non fuerit mutatus, nec humilior plaga carne reliqua, et ipsa species leprae fuerit subobscura, recludet eum septem diebus, et die septimo contemplabitur: si creverit in cute lepra, 151 eum; si autem in loco [Col. 0425B] suo candor steterit non satis clarus, plaga combustionis est, et idcirco mundabitur, quia cicatrix est combusturae.« Qui enim superiora diligenter audivit, haec quoque facile intelligere potest: nam et hic, sicut et ibi, plene eaedem septem dierum induciae dantur. Septenarius numerus nihil diminutionis habet. Septem igitur dierum induciae, plenas et integras inducias accusatis dari debere significant, post quas si species leprae in loco suo steterit, et induciis deficientibus, mala turpisque fama conquieverit, mundus et innocens homo judicetur; quoniam non lepra, sed species leprae; non combustio, sed combustionis similitudo et plaga fuit. Quantum enim inter esse et dicere, tantum inter lepram et speciem leprae, et combustionem et [Col. 0425C] plagam combustionis interesse videtur.

»Vir, sive mulier, in cujus capite, vel barba germinaverit lepra, videbit eos sacerdos, et siquidem humilior fuerit locus carne reliqua, et capillus flavus, solitoque subtilior, contaminabit eos, quia lepra capitis et barbae est.« Videtur autem haec species ad fidem pertinere. Quid enim per caput, nisi mentem? Quid vero per barbam, nisi faciem? Locus enim barbae facies est. Nisi enim barba pro facie accipiatur, stare non potest: siquidem mulieres barbam non habent. Lepra igitur in capite, error est in mente; lepra vero in facie peccatum est in manifesto, non enim absconditur quod in facie est. Quicunque ergo de ipso Deo, et de fide [Col. 0425D] Christiana male credit et intelligit, lepram in mente et in capite habet; qui vero id aliis manifestat, quod ipse male credit, ille in capite habens lepram, in facie etiam portat. Hos autem cum sacerdos viderit, et signa leprae in eis certa et manifesta intellexerit, condemnabit eos, quia rei sunt. Si vero manifesta signa non apparuerint, recludet eum, ut superius. Deinde si post inducias concessas nihil certi intellexerit, radetur homo, et iterum includetur. Raditur enim, et mundatur homo absque loco maculae, cum in caeteris absolutus, in eo solummodo, de quo accusatus fuerat, tenetur. Sin autem post secundas inducias, et fama conquieverit, et probatores non adfuerint, et nulla indicia apparuerint, mundabit eum sacerdos, id est mundum esse [Col. 0426A] judicabit, lotisque vestibus, mundus erit, vel juramento vel alio quolibet modo se purificando. Sin autem post emendationem, haeresim suam homo aperte praedicare et defendere coeperit, nulla ulterius signa quaerenda sunt, quia reus et immundus habeatur.

»Vir, sive mulier, in cujus cute candor apparuerit, intuebitur eos sacerdos: si deprehenderit subobscurum alborem lucere in cute, sciat non esse lepram, sed maculam candidi coloris, et hominem mundum.« Unum tantummodo signum posuit, quod non solum in leprosis, verum etiam in sanis reperitur, per quod turpem famam intelligimus, quae si sola obscura fuerit, ei temere credi non debet: siquidem et viros justos, et innocentes saepius injuste infamatos audivimus.

[Col. 0426B] »Vir, de cujus capite capilli fluunt, et calvus ac mundus erit, et si a fronte ceciderint pili, recalvaster et mundus est.« Hic quoque sicut et superius mundus judicatur, quoniam uno solo signo, et ipso ambiguo, nemo damnatur. Capiliorum enim fluxus, non tantum leprosis, sed et sanis saepe contingit.

»Sin autem in calvitio, vel in recalvatione albus vel rubus color fuerit exortus, et hoc sacerdos viderit, condemnabit eum haud dubiae leprae, quae orta est in calvitio.« Duo enim signa hic ponuntur, quorum alterum est ambiguum, id est calvitium; alterum manifestum, id est color in calvitio. Merito igitur iste damnatur, utpote qui manifesto judicio condemnatur. Haec autem et aliter exponi possunt, ad praesens tamen ista sufficiunt. Sequitur:

[Col. 0426C] »Quicunque ergo maculatus fuerit lepra, et separatus ad arbitrium sacerdotis, habebit vestimenta dissuta, et caput nudum, os veste contectum, contaminatum, et sordidum se clamabit omni tempore, quia leprosus est, et immundus, solus habitabit extra castra.« Haec enim leprosis poenitentia datur, ut postquam ad sacerdotis arbitrium separati fuerint (aliter enim non separantur) habeant vestimenta dissuta, quod quidem doloris et tristitiae indicium est. Unde et Jacob, et multos alios vestimenta scidisse legimus. Habeant etiam et caput nudum, quatenus sui cordis secreta manifestent. Caput enim pro mente et corde saepe accipitur. Unde Psalmista: »Sperate in eo, omnis congregatio populi, [Col. 0426D] et effundite coram illo corda vestra (Psal. LXI, 9).« Itemque: »Dixi: Confitebor adversum me injustitias meas Domino (Psal. XXXI, 3).« Haec enim verba nudi capitis sunt. Habeant autem et os contectum veste: »Non est speciosa laus in ore peccatoris (Eccli. XIII, 9).« Sileant igitur, neque praedicent, quia »peccatori dixit Deus: Quare tu enarras justitias meas?« (Psal. XLIX, 16). Cui enim hoc dicitur, ut contegat, jubetur. Clament autem se contaminatos, et sordidos omni tempore; quanto magis enim se peccator accusat, et sua crimina Domino confitetur, tanto citius a misericordiosissimo Domino veniam meretur. »Si enim, ut Apostolus ait, nosmetipsos judicaremus, non utique judicaremur (I Cor. VI, 31).« Habitent autem extra castra, duram et [Col. 0427A] agrestem vitam ducant, jocum et laetitiam fugiant, solitariam et inusitatam conversationem suscipiant. Sequitur:

»Vestis lanea, sive linea, quae lepram habuerit in stamine, atque sub tegmine, aut certe pellis, vel quidquid ex pelle confectum est, si alba, aut rufa macula fuerit infecta, lepra reputabitur, ostendeturque 152 sacerdoti, qui consideratum recludet septem diebus, et die septimo rursum aspiciens, si crevisse deprehenderit, lepra perseverans est, pollutum judicabit vestimentum, et omne in quo fuerit inventum, et idcirco comburetur flammis.« Vestem [(272) 1Kb] hanc recte dicimus esse carnem, qua omnis anima induitur. De hac enim veste Apostolus ait: »Exuite veterem hominem [Col. 0427B] (Eph. IV, 24).« Et Ecclesia in Canticis canticorum: »Exspoliavi me tunica mea, quomodo induar illa?« (Cant. V, 5.) Et propheta: »Vestimentum, inquit, mistum sanguine erit in combustionem, et cibus ignis (Isa. IX, 5).« Est autem in conjugatis lanea, in virginibus autem et continentibus linea, in caeteris omnibus pellicea est. Lana enim de carne oritur, et carni adhaeret; linum vero extra carnem, et a carne alienum est; pellis autem caro mortua est. Et quidem de conjugato dicitur: quia »adhaeredbit uxori suae, et erunt duo in carne una (Ephes. V, 31);« virgines vero quasi longe a carne, carnis non sequuntur voluptates. Caeteri vero quasi mortua caro, ipsam suam corruptionem sentiunt, nec intelligunt. Hujus autem vestimenti lepra, quamvis multiplex [Col. 0427C] sit, maxima et principalis fornicatio intelligitur, de qua Apostolus: »Omne, inquit, peccatum quodcunque fecerit homo, extra corpus est, qui autem fornicatur, in corpus suum peccat (I Cor. VI, 18).« Tantum enim omnibus corporeis vitiis hoc vitium majus est, ut ei caetera comparata quasi non esse videantur. Haec ergo lepra, quia non solum fornicatores et adulteros, sed virgines, et continentes, et conjugatos saepe corrumpit, in lanea, et linea, et pellicea veste invenitur. Hujus autem signa sunt, macula alba, vel rufa; saepe enim fornicatores pallore et rubore deprehenduntur, quoniam et timore et amoris igne inficiuntur. Talem ergo vestem, et sic pollutam cum sacerdos viderit, recludet eum septem diebus, septem videlicet annis ei in poenitentiae [Col. 0427D] emundatione supputatis. Non enim sine causa SS. Patres hunc annorum numerum poenitentibus constituerunt. Nam et de Cain ipse Dominus ait: »Omnis, qui occiderit Cain, septuplum punietur (Gen. IV, 15).« His autem peractis, si dignus fuerit, absolvatur homo, lavetur et reconcilietur. Ut quid enim peracta poenitentia absolvitur homo, et reconciliatur, nisi quia sacerdotis absolutione lavatur atque mundatur. Si vero post septem dies, de quibus et nunc superius locuti sumus, lepram sacerdos crevisse deprehenderit, pollutum judicabit vestimentum, quia lepra perseverans est, et ideo flammi comburetur. Hoc audiant poenitentes, in quibus [Col. 0428A] peccata non delentur, si quotidie crescant, quia in peccatis perseverantes, semper peccata peccatis adjiciunt; audiant quod dicitur, et ideo vestimentum comburetur flammis, et recordentur illud Evangelii: »Ite, maledicti, in ignem aeternum (Matth. XXV, 41),« et illud prophetae: »Vermis eorum non morietur, et ignis eorum non comburetur (Isa. LXVI, 24).«

»Quod si eam viderit non crevisse, praecipiat, et lavabunt id in quo lepra est, recludetque illud septem diebus aliis. Et cum viderit faciem quidem pristinam non reversam, nec tamen crevisse lepram, immundum judicabit, et igne comburet, eo quod infusa sit in superficie vestimenti, vel per totum lepra.« Si, inquit, post acceptam poenitentiam, peccatum, quod deleri debuerat, crevit, nihil [Col. 0428B] aliud nisi condemnatio restat. Si vero non crevit quidem, nec tamen deletum est (quoniam, etsi a peccato cessavit, non tamen poenitentiam egit), lavetur lepra, injungatur iterum eadem poenitentia, recludatur aliis septem diebus, ut quod in primis septem deliquit, saltem in his septem diebus sequentibus emendet. Si vero etiam post hos septem dies sacerdos viderit faciem pristinam quidem non reversam, nec tamen crevisse lepram, immundum judicabit, utpote canonum contemptorem, qui, quamvis a peccato cessaverit, digne tamen poenitentia satisfacere vel neglexit, vel non curavit. Qui enim peccatum delere contemnit, aut peccatorem se esse non intelligit, aut nullam pro peccato poenam se timere ostendit. Non enim sufficit homini abstinere [Col. 0428C] a malo, nisi et bonum operetur. Unde scriptum est: »Declina a malo, et fac bonum (Psal. XXXVI, 27.)« Qui ergo cessat a peccato, agat et poenitentiam pro peccato: aliter enim, etsi macula non crescat, prima tamen species vestimento non revertitur. Talem autem vestem sacerdos igne comburit, quia peccatorem poenitentiam agere nolentem aeterno igne dignum esse decernit. Sed quid est quod ait quod infusa sit in superficie vestimenti, vel per totum lepra, cum superius dixerit, lepram non crevisse? Non crevit quidem, quia ad peccatum homo non rediit; tamen per totam vestimenti superficiem infusa est, quia in eo quod non est deletum, totum adhuc operit vestimentum.

»Sin autem obscurior fuerit locus leprae, postquam [Col. 0428D] quam vestis est lota, abrumpet eum, et a solido dividet. Quod si ultra apparuerit in his locis, quae prius maculata erant, lepra volatilis et vaga, debet igne comburi; si cessaverit, lavabit ea, quae pura sunt, secundo, et munda erunt.« Locus enim leprae obscurior est; postquam vestis est lota, si post acceptam poenitentiam, quid egerit, et qualiter vixerit, peccator confiteri dissimulat. Abrumpatur igitur locus, et a solido dividatur, manifeste appareat, si quid est quod interius latet: rumpatur ergo, si confitetur. Quod si ultra in his locis lepra apparuerit, et homo inconvertibilis, nec a peccato cessaverit, neque poenitentiam egerit, debet [Col. 0429A] 153 redargui et damnari, debet ut igne et supplicio dignus judicari. Si vero cessaverit, lavabit ea quae pura sunt secundo, et munda erunt. Quare enim secundo lavantur quae pura sunt, nisi quia, quamvis poenitentia sit homo mundus, attamen nisi a sacerdote sit reconciliatus et absolutus, adhuc a sacramentis abstinet ut immundus: quamvis enim mundus sit, mundus tamen non videtur, nisi cum caeteris fidelibus ecclesiasticis communicet sacramentis. Primo ergo lavatur poenitentia; secundo vero reconciliatione et absolutione. Huc usque de lepra; nunc de ejusdem emundatione videamus.



CAPUT XIV.

»Locutusque est Dominus ad Moysen, dicens: Hic est ritus leprosi, quando mundandus est. Adducetur [Col. 0429B] ad sacerdotem: qui egressus e castris cum invenerit lepram esse mundatam, praecipiet ei, qui purificatur, ut offerat pro se duos passeres vivos, quibus vesci licitum est, et lignum cedrinum, vermiculumque, et hyssopum; et unum de passeribus immolari jubebit in vase fictili super aquas viventes: alium autem vivum cum ligno cedrino, et cocco, et hyssopo tinget in sanguine passeris immolati, quo asperget illum, qui mundandus est septies, ut jure purgetur, et dimittet passerem vivum, ut in agrum avolet.« Egreditur enim sacerdos e castris ad leprosum reconciliandum, quoniam usque hodie episcopos nostros ad peccatores reconciliandos ecclesiae januas egredi videmus. Non recipitur autem leprosus, nec mundatur, quia [Col. 0429C] nec peccator reconciliari debet, qui poenitentiam non egerit pro peccato; est enim poenitentia commissa flere, flenda non committere. Flevit enim Petrus, et mundatus est, flevit et David, et mundatus est. Luget Paulus Corinthios, qui peccaverunt, et non egerunt poenitentiam. Sic et pro Saul lugebat Samuel. Brevis est et facilis ista satisfactio. »Declina a malo, et fac bonum (Psal. XXXVI, 27).« Incipe flere, sed ex corde; dic flendo: »Pater, peccavi in coelum, et coram te; jam non sum dignus vocari filius tuus. fac me sicut unum de mercenariis tuis (Luc. XV, 8).« Haec est vera reconciliatio; sic mundatur leprosus, sic peccator veniam meretur. Audi quid Dominus dicat: »Cito proferte stolam primam, et induite illum (ibid.);« cito, inquit, [Col. 0429D] nulla sit mora: »Peccator enim quacunque hora conversus fuerit et ingemuerit, vita vivet, et non morietur (Ezech. XXXIII, 11).« Offert autem pro se ille qui purificatur duos passeres, non qualescunque, sed vivos, et quibus vesci licitum est. Quid enim duos passeres, nisi corpus et animam? de quibus Propheta: »Anima nostra sicut passer erepta est de laqueo venantium (Psal. CXXIII, 7).« Merito ergo duos passeres offert, ut non ex parte, sed totum seipsum Domino reddat, non jam mortuum, non peccatis obnoxium, et quia prius immundus erat, ejus passeribus vesci non licebat, nunc vero quia mundus est, tales passeres offert, quibus vesci et Ecclesiae corpori induci licitum est. Sed quare lignum [Col. 0430A] cedrinum, vermiculumque et hyssopum cum passeribus offert? Lignum enim cedrinum imputribilis et odoriferae naturae est: vermiculus autem igneus et rubeus est: hyssopus autem naturaliter in petra nascitur. Offerat ergo lignum cedrinum, qui reconciliatur, ut incorruptam amodo vitam et odoriferam agat: offerat et vermiculum, ut sancti Spiritus et charitatis igne succendatur: offerat et hyssopum, ut firmis radicibus illi petrae inhaereat, de qua Apostolus dicit: »Petra autem erat Christus (I Cor. X, 4).« Immolatur autem unus de passeribus in vase fictili, per quem corpus intelligimus, quod quia de terra factum est, non immerito in vase fictili immolari jubetur. Vas enim terreum, et fictile posuit, ut manifeste intelligamus, quia in hoc passere corpus [Col. 0430B] significatur. Hoc autem super aquas viventes dicitur, littera enim occidit; spiritus autem vivificat. Ita et nos corpus nostrum affligere debemus, ut efficiamur carne mortificati, sed spiritu vivificati. Alium autem vivum cum ligno cedrino, et cocco, et hyssopo tinget in sanguine passeris immolati: vivus enim passer anima est, quae sicut immortalis mori non potest. Haec autem tingitur in sanguine passeris immolati, ut eorum peccatorum, quae corpus commisit, nunquam anima obliviscatur; sanguis enim pro peccato ponitur. Sed quia peccatorum commemoratio aliquando prodest, aliquando nocet (prodest siquidem si ad hoc fiat, ut peccata deleantur: nocet vero, si in eis animus delectatus iterum ad ea redire desideret), ideo sine ligno cedrino, et cocco, et hyssopo anima in [Col. 0430C] sanguine non tingitur, unde, dum intingitur, incorrupta maneat, in amore ardeat, et petrae inhaereat. Quo sanguine ille qui mundatus est septies aspergitur, quod enim septies fit, semper fit; septies ergo suo sanguine homo aspergitur, ut suorum peccatorum semper sit memor. Quod autem ait: »Et dimittet passerem vivum, ut in agrum avolet:« hoc est intelligere, ut nunquam anima ulterius in carcere claudatur, nec a carne vincatur, nec a sola voluntate cohibeatur: ipsa sit domina, ipsa sit libera, avolet in agrum, scrutetur Scripturas; ibi enim sunt flores, ibi sunt odores, dicat cum Isaac: »Ecce odor filii mei, sicut odor agri pleni, cui benedixit Dominus (Gen. XXVII, 27).« Sequitur:

»Cumque laverit homo vestimenta sua, radet [Col. 0430D] omnes pilos corporis, et lavabitur aqua, purificatusque ingredietur castra; ita duntaxat, ut maneat extra tabernaculum 154 septem diebus, et die septimo radat omnes capillos capitis, barbamque et supercilia, ac totius corporis pilos.« Ecce enim homo qui reconciliatur vestimenta lavat, ut nemo eum ulterius abhorreat, et cunctis se cernentibus non jam leprosus, sed mundus appareat. Radit et omnes corporis sui pilos, ut non jam in eo superfluum et inutile inveniatur. Lavatur autem et aqua confessionis boni voti, et sacerdotalis benedictionis, totusque purificatus ingreditur castra, reconciliatur Ecclesiae, ut gaudium et exsultatio, onvocat sancta mater nostra amicas et vicinas, dicens: »Congratulamini [Col. 0431A] mihi, quia inveni drachmam, quam perdide ram (Luc. XV, 9).« Ecce in castra ingressus est; manet tamen extra tabernaculum suum septem diebus, ut vivat scilicet extra omne desiderium hujus saeculi, usque ad vitae suae finem, donec in septima die, quae ultima est, raso iterum capite, et pilis omnibus corporis sui, totus purificatus inveniatur.

»Et lotis rursum vestibus, et corpore, die octavo assumet duos agnos immaculatos, et ovem anniculam, absque macula, et tres decimas similae in sacrificium, quae conspersa sit oleo, et seorsum olei sextarium.« Prima enim finita, secunda iterum hebdomada incipit, siquidem octava dies alterius septimanae principium est. In hac igitur, sicut et in prima, homo lavatur aliudque offert hic sacrificium, [Col. 0431B] quo purificatur. In hoc autem sacrificio, jam non passeres, sed agnus immolatur, qui tollit peccata mundi. Primus enim agnus Christus est, secundus apostolorum chorus, uterque utique immolatus. Ovis vero annicula, et immaculata Ecclesia est, non habens maculam, neque rugam, quae quoniam in tribus partibus tota consistit, in Asia videlicet, Africa et Europa, tres similae decimae ei junguntur. De his enim in Evangelio dicitur: »Simile est regnum coelorum fermento, quod abscondit mulier in farinae satis tribus (Luc. XIII, 21).« Haec autem simila oleo conspergitur, quia S. Spiritus gratia Ecclesia inungitur. Olei vero sextarius, qui superadditur cum primo agno in sequentibus offerri jubetur. Tres autem, quantum ad litteram decimae fiunt, si de triginta [Col. 0431C] sextariis tres sextarios tollas. Sequitur:

»Cumque sacerdos purificans hominem statuerit eum, et haec omnia coram Domino in ostio tabernaculi testimonii, tollet agnum et offeret eum pro delicto oleique sextarium, et oblatis ante Dominum omnibus, immolabit agnum, ubi immolari solet hostia pro peccato et holocaustum in loco sancto.« Notandum autem quia superius sacrificium non solum sacerdos, verum etiam homo qui mundandus est, offert. Hic autem non homo qui mundandus est, sed solus sacerdos offert sacrificium. Neque enim conveniens erat ut hoc sacrificium homo qui mundabatur offerret. Statuit autem sacerdos hominem qui purificatur ante ostium tabernaculi, quatenus et audire et videre facile possit ea quae in [Col. 0431D] tabernaculo fiunt. Deinde vero offert agnum oleique sextarium, laudans, praedicans, commemorans et exponens Christi passionem: qualiter justus pro impiis, dominus pro servis, ne morerentur illi, mortuus est ille; quanto oleo affluebat, quanta pietate et misericordia inundabat, cum pro suis etiam crucifixoribus orabat, dicens: »Pater, ignosce illis, non enim sciunt quid faciunt (Luc. XXIII, 34).« Hoc est enim sacrificium laudis, quo peccata delentur, quo ille qui mundatur ad amorem Dei accenditur, et ad pietatem et misericordiam provocatur.

[Col. 0432A] »Assumensque sacerdos de sanguine hostiae, quae immolata est pro delicto, ponet super extremum auriculae dextrae illius qui mundatur, et super pollices manus dextrae et pedis.« In aure enim auditus, in manu et pede operatio intelligitur. Tangit ergo aurem sanguis Christi, ut munda sit, semperque aperta ad audiendum verbam Dei, secundum illud: »Qui habet aures audiendi, audiat (Luc. VIII, 8).« Et quia sicut Apostolus ait: »Non auditores legis justificati sunt apud Deum, sed factores legis justificabuntur (Rom. II, 13).« Tangit quoque manum et pedem, ut et bene operetur, et currat in via mandatorum Dei. Quoniam autem sinistra et adversa pars nescire debet quid faciat dextera, in sola dextera parte tangitur, quasi qui sinistram non habeat. [Col. 0432B] Tangitur autem in extremitatibus, ut usque in finem perseveret.

»Et de olei sextario mittet in manum suam sinistram, tingetque digitum dextrum in eo, et asperget septies contra Dominum. Quod autem reliquum est olei, in laeva manu fundet super extremum dextrae auriculae ejus, qui mundatur, et super pollices manus, et pedis dextri, et super sanguinem, qui fusus est pro delicto, et super caput ejus, rogabitque pro eo coram Domino.« Sacerdos enim utraque manu operatur, quia per arma justitiae a dextris et a sinistris, nec adversis frangitur, nec prosperis elevatur. Portat oleum in sinistra, spargit cum dextra: hoc autem septies, et contra Dominum. Septies enim sacerdos contra Dominum [Col. 0432C] oleum spargit, quia semper et omni tempore pro peccatoribus interpellat. Quid enim oleum, nisi sanctorum sunt orationes? Hoc enim oleo superni judicis indignatio mollitur, et mitigatur. Et in sinistra quidem oleum portat, qui, quandiu in hac vita est, nunquam a misericordia cessat. Qui bene contra Dominum manu dextera spargit, quia quasi potenti et valida manu omnem suam operationem ad Deum dirigit. Reliquum autem super aurem dexteram, et manum et pedem ejus qui mundatur, effundit, ut audiat et intelligat quid significet: »Misericordiam volo, et non 155 sacrificium (Osee VI, 7):« Et illud: »Estote misericordes, sicut et Pater vester misericors est (Luc. VI, 36.« Hoc auris audiat, in hoc et manus et pes delectetur, ut pietatem et misericordiam operetur. [Col. 0432D] In his autem duobus membris pene omnis operatio nostra consistit. Fundit autem sacerdos oleum et super sanguinem hostiae, et super caput illius qui mundatur: super sanguinem quidem, quoniam totus ille sanguis pietate et misericordia pinguis, pro sola pietate et misericordia fusus est: super caput vero, ut mens hominis hoc unguento pinguescat, secundum illud: »Tu vero cum jejunas, unge caput tuum (Matth. VI, 17).« Cui contrarium est: »Oleum autem peccatoris non impinguet caput meum (Psal. CXL, 5).« [(273) 1Kb] Sic igitur homo inunctus sciat [Col. 0433A] et intelligat quia misericordiae oleo est salvatus, misericordia liberatus, misericordia reconciliatus; ideoque dicat: »Misericordias Domini in aeternum cantabo. (Psal. LXXXVIII, 2).« Dicamus et nos: »Quis sapiens, et custodiet haec, et intelliget misericordias Domini?« (Psal. CVI, 45).

»Et faciet sacrificium pro peccato. Tunc immolabit holocaustum, et ponet illud in altari cum libamentis suis, et homo rite mundabitur.« In hoc enim holocausto agnus, et ovis, et tres decimae similae immolantur, quoniam SS. apostolorum, et totius Ecclesiae fides, spes, charitas et misericordia, patientia et humilitas, pietas, sapientia et sancta conversatio laudatur, praedicatur, et narratur, et in laudis et jubilationis sacrificio immolatur: his enim [Col. 0433B] homo imbuitur et docetur, ut sciat quid agat, quid credat, quid sequatur, quid fugiat et quomodo ulterius in conventu fidelium conversari debeat. Qui si bene intellexerit, et fideliter egerit, mundus erit.

»Quod si pauper est, et non potest manus ejus invenire quae dicta sunt, sumet agnum pro delicto ad oblationem, et roget pro eo sacerdos, decimamque similae conspersae oleo in sacrificium, et olei sextarium, duosque turtures, sive duos pullos columbae, quorum sit unus pro peccato, et alter in holocaustum, offeretque ea die octavo purificationis suae sacerdoti.« Quantum autem ad significationem, non minus pauper, quam dives offerre videntur: offert quidem, non etiam immolat, immolare [Col. 0433C] sacerdotis est. Hic autem est ille agnus, de quo superius diximus, qui tollit peccata mundi. Haec decima pars similae in tres decimas supra dividitur: hic olei sextarius qui, cum agno immolatur, Dei misericordia est: duae vero turtures, vel duo pulli columbae, duo passeres sunt, de quibus superius diximus. Quia enim haec et caetera, quae de hoc sacrificio sequuntur, modo supra exposuimus, breviter haec dixisse sufficiat.

Sequitur autem de domo leprosa, de qua ille, cujus est, nuntiat sacerdoti quod quasi plaga leprae videatur in domo sua; at ille praecipiat ut omnia foras efferantur, et claudatur domus septem diebus; si vero die septimo lepram crevisse viderit, tunc lapides, in quibus lepra est, eruat, aliosque pro eis [Col. 0433D] ponat; domum autem intrinsecus radat, et extra urbem in locum immundum pulverem projiciat. Quod si etiam post haec, sacerdos ingressus reversam lepram esse cognoverit, lepra perseverans est, et domus immunda, quam statim destruent, et lapides, et ligna et pulverem universum projicient extra castra in locum immundum. Haec autem breviter exponamus, quoniam per ea quae dicta sunt facile intelligi possunt. Si igitur, o homo, quicunque es, videris quasi plagam leprae in domo tua, si cognoveris doctrinam haereticae pravitatis in potestate, et in familia, et in grege tuo, nuntia hoc sacerdoti, nuntia hoc sanctorum coetui et congregationi; nihil enim temere judicandum est; omnia [Col. 0434A] ratione et ordine fiant. Praecipit ergo sacerdos, et ordo sanctorum, ut omnia efferantur foras, totusque populus se ab eis separet, quorum scientia, et doctrina videtur esse leprosa: claudatur domus septem diebus, oppilentur eorum ora qui male loqui videntur, interdicatur eis ne hanc doctrinam in populo seminent, donec diligentissime discussa, utrum sana, an leprosa sit, a sacerdotibus judicetur. Quod si forte die septimo, die ad hoc negotium definiendum constituto, le pram et haeresim crevisse viderint, crescit enim, quando apertissime manifestatur, eruant lapides, in quibus lepra est, damnent sententias, in quibus haeresis est, ponant alios lapides pro eis, id est catholicae fidei doctrinam, et sententias eos doceant, omni haeretica pravitate evacuata; [Col. 0434B] radant domum intrinsecus, omnemque errorem ab eorum cordibus et mentibus evellant, totum pulverem, totamque illius leprae caliginem et immunditiam extra urbem, et extra Ecclesiae terminos projiciant. Si vero post haec omnia, quod absit! lepra revertatur, et eos qui modo mundati fuerant iterum haeretica pravitate sacerdos viderit esse contaminatos, lepra perseverans est, et domus immunda. Unde Apostolus ait: »Haereticum hominem post secundam correctionem devita, sciens quia subversus est hujusmodi (Tit. III, 10).« Destruatur igitur talis domus, et lapides, et ligna, et pulvis universus extra oppidum projiciatur; damnentur, excommunicentur, anathematizentur haeretici, et cum doctrina et haeresibus suis extra catholicam Ecclesiam expellantur. [Col. 0434C] Hoc autem in locum immundum fiat; omnis 156 enim locus immundus est, qui extra Ecclesiam est.

»Qui intraverit domum, quando clausa est, immundus erit usque ad vesperum; et qui dormierit in ea, et comederit quidpiam, lavabit vestimenta sua.« Tanto enim tempore domus clausa est, quanto haereticus ab Ecclesia separatus, et excommunicatus est. Intrare autem in eam, quid est, nisi participare et communicare illi? Hoc autem qui fecerit, immundus erit usque ad vesperum, vesperum autem non diei, sed peccati, cum enim per poenitentiam finitur, tunc ad vesperum peccatum, et ad finem pervenit. Sed quid est dormire in ea, nisi in ejus doctrina quodammodo quiescere et delectari? [Col. 0434D] Nam et ille in ea dormit, qui in ea decipitur, et sensum amittit. Unde non immerito tales insensati dicuntur, quibus Apostolus ait: »Surge, qui dormis, et exsurge a mortuis, et illuminabit te Christus (Eph. V, 14).« In ea vero comedit quicunque ejus insania repletur et saturatur. Lavet ergo vestimenta sua, agat poenitentiam, audiat quod scriptum est: »Omni tempore sint vestimenta tua candida (Eccl. IX, 8).«

»Quod si introiens sacerdos viderit lepram non crevisse in domo, postquam demolita est, purificabit eam, reddita sanitate, et purificatione ejus, sumet duos passeres, lignumque cedrinum, et vermiculum, atque hyssopum, et immolato uno [Col. 0435A] passere in vase fictili super aquas viventes,« etc. Hoc autem totum in prima leprosi mundatione et scriptum et expositum est.



CAPUT XV.

»Locutus est Dominus ad Moysen et Aaron, dicens: Loquimini filiis Israel, et dicite eis: Vir qui patitur fluxum seminis, immundus erit, et tunc judicabitur huic vitio subjacere, cum per momenta singula adhaeserit carni ejus, atque creverit foedus humor. Omne stratum, in quo dormierit, immundum erit, et ubicunque sederit.« Hoc quoque sub eadem intelligentia, quae habetur de domo leprosa. Nam vir iste haereticus est, cujus turpis doctrina, per eum in multorum auribus seminata, quasi immundum semen, tendit ad generandum [Col. 0435B] plurimos in eadem haeresi. Cum ergo semen illud iniquae praedicationis per singula momenta carni ejus, ori ejus adhaeserit; dum non cessat haereticam doctrinam suam divulgare, judicabitur huic vitio subjacere. Tunc quidquid tetigerit, immundum erit; quisquis enim fuerit ab eo seductus, immundus erit. Quicunque igitur ei crediderit, eumque fuerit imitatus, lavet vestimenta sua; poenitentiam agat; sicque per confessionem et poenitudinem solus immundus erit usque ad vesperum; quia non post tempus longum, sed breve post spatium, tanquam unius diei, de mane scilicet usque ad vesperum, remittetur ei peccatum hujusmodi a populo. Sedere autem super lectum, stratum, et sagma ejus, est haeresim ipsam acceptare, laudare et servare.

[Col. 0435C] »Si autem sanatus fuerit qui hujusmodi sustinet passionem, numerabit septem dies post emundationem sui, et lotis vestibus, et toto corpore in aquis viventibus, erit mundus. Die autem octavo sumet duos turtures, aut duos pullos columbae et veniet in conspectum Domini ad ostium tabernaculi testimonii, dabitque eos sacerdoti qui faciet unum pro peccato, et alterum in holocaustum.« Si sanatus fuerit qui hujusmodi sustinet passionem, numerabit septem dies post emundationem. Septem dies ponuntur pro toto poenitentiae tempore, in quo debet poenitens peccata sua lavare in aquis viventibus; in operibus scilicet spiritualibus, eleemosynis, jejuniis, orationibus, lacrymis, quae viva opera vitam obtinere valeat, et salutem. Die vero octava, [Col. 0435D] id est post expletam poenitentiam dierum septem, sumet duos turtures, vel duos pullos columbae; rogabitque pro eo sacerdos, et mundabitur. Duobus enim modis mundatus prius, scilicet poenitentia contritionis, et satisfactionis, quasi pullis duobus oblatis, postmodum absolvitur. Debet autem duos illos turtures, vel pullos columbae manibus tenere, ad offerendum Domino postquam Deo reconciliatus est et mundatus, debet ei perpetuo adhaerere, et in bene vivendo perseverare, prout jam dictum est supra.

»Mulier quae, redeunte mense, patitur fluxum sanguinis, septem diebus separabitur. Omnis qui tetigerit eam immundus erit usque ad vesperum, et in quo dormierit, vel sederit diebus separationis [Col. 0436A] suae, polluetur.« Hoc enim de una anima, et de tota Ecclesia malignantium intelligi potest. Fluxum namque sanguinis patitur qui in peccatis perseverat. Quae enim anima redeunte mense hoc patitur (siquidem menses semper redeunt), peccatum reiterare non timet. Semper ergo sanguinem fluit, qui semper peccatum operatur. Sanguinem enim peccatum significare manifestum est. Septem autem diebus separatur, quia nisi poeniteat, et peccare desistat, Ecclesiae nunquam reconciliari debet. Hanc autem qui tetigerit (tangere autem imitari est) immundus erit. Sufficit autem una expositio et in viro qui patitur fluxum seminis, et in muliere quae patitur fluxum sanguinis; utrumque enim pene idem significat, atque de eodem intelligi potest, unde una [Col. 0436B] oblatio et purificatio est utriusque.



157 CAPUT XVI.

»Locutus est Dominus ad Moysem: Loquere ad Aaron fratrem tuum; ne omni tempore ingrediatur sanctuarium, quod est intra velum coram propitiatorio, quo tegitur arca, ut non moriatur: quia in nube apparebo super oraculum. Nisi hoc ante fecerit, vitulum offeret pro peccato, et arietem in holocaustum. Tunica linea vestiotur, feminalibus lineis verenda celabit. Accingetur zona linea, cidarim lineam imponet capiti. Haec vestimenta sunt sancta, quibus cunctis, cum lotus fuerit, induetur.« In nube enim Dominus et caligine prius apparebat, quia postea carnis velamine tectus apparere debebat: nubes enim illa Christi carnem significabat. [Col. 0436C] Apparet autem et nunc Dominus in nube super oraculum, quoniam in sacramento sub aliena specie cernitur super altare. Ad hoc autem oraculum, ad hoc altare, et sacramentum accedere, neque semper, neque omnibus licet; prius enim offerre necesse est vitulum pro peccato, et arietem in holocaustum, id est prius credere necesse est Christum Dominum pro peccatis nostris immolatum, et totum in ara crucis corporaliter passum. Hoc enim quia Judaei, et infideles non credunt, ad hoc propitiatorium non accedunt: credunt enim passum, sed non pro peccato in holocaustum. Nos autem, quamvis ista credamus, non tamen adhuc sufficit, nisi et sequentia superaddamus. Vestiamur ergo lineis vestimentis, ut toti candidi, et super nivem dealbati, interioris et [Col. 0436D] exterioris hominis munditiam, et castitatem, per omnia custodiamus. Haec enim vestimenta sancta sunt, ideoque omnia de lino fiunt, de quibus in Exodo sufficienter diximus. Cidarim autem lineam imponit capiti, qui avertit oculos suos ne videant vanitatem; quinque enim corporis sensus in capite vigent, qui si hanc cidarim super se habuerint, casti et immaculati erunt. His ergo vestibus non solum sacerdos, verum etiam totus populus vestiatur, si ad Christi corporis et sanguinis sacramentum accedere velit. Castitatem non solum virgines, sed continentes quoque, et conjugati habere possunt. Sequitur:

»Suscipietque ab universa multitudine filiorum [Col. 0437A] Israel duos hircos pro peccato, et unum arietem in holocaustum. Cumque obtulerit vitulum, et oraverit pro se et domo sua, duos hircos stare faciet coram Domino in ostio tabernaculi testimonii, mittensque super utrumque sortem, unam Domino, et alteram capro emissario; cujus sors exierit Domino, offeret illum pro peccato; cujus autem in caprum emissarium, statuet eum vivum coram Domino, ut fundat preces pro eo, et emittat illum in solitudinem.« De Christo tam hircus, quam aries est significatio. Hircus enim ponitur de similitudine carnis peccati; aries autem, qui ovinum est genus, dicitur de eo, qui tanquam ovis ad victimam ductus est. Primus ergo hircus de Christo est mysterium; alter autem est Antichristus; ille [Col. 0437B] enim sorte exiit in holocaustum Domino pro peccato: secundus hircus post multas preces, imo maledictiones, mittitur in solitudinem. Judaei enim per orbem dispersi, videntur hunc hircum secum deferre, quia ipse, secundum eos, est Messias, quem exspectabant; et adhuc exspectantes eum, per diversas regiones, in quibus divisi sunt, secum trahunt hircum illum.

»His rite celebratis, offeret vitulum, et rogans pro se et pro domo sua, immolabit illum, assumptoque thuribulo quod de prunis altaris impleverit, et hauriens manu compositum thymiama in incensum, ultra velum intrabit in sancta: ut, positis super ignem aromatibus, nebula eorum, et vapor operiat oraculum, quod est super testimonium, et [Col. 0437C] non moriatur. Tollens quoque de sanguine vituli, et asperget digito septies coram Domino contra propitiatorium ad orientem.« Postquam, inquit, sacerdos praedictis vestibus indutus fuerit; postquam duos hircos sorte diviserit (sic enim se habet ordo) offerat vitulum, et rogans pro se, quia et peccator ipse est, et pro domo sua, id est pro populo sibi subjecto, immolabit eum. Superius enim offertur, id est ad tabernaculum ducitur: hic autem non tantum offertur, sed et immolatur; hoc autem non sine thymiamate, et bono odore; qui enim Christi conficit sacramentum, qui ad ejus carnem, et sanguinem sumendum accedit, morum honestate, et virtutum suavitate redolere debet. Sacerdos ergo, assumpto thuribulo, thuribulum enim pectus est, [Col. 0437D] impleat illud de prunis altaris, ut sancti Spiritus et charitatis igne succendatur; deinde vero aromatibus super ignem positis, transeat velum, ingrediatur sancta, totusque super ipsum coelum mente, et spiritu elevatus, virtutum vapore, et sanctarum precum odore et sibi, et populo Deum repropitietur. Unde et subditur: »Tollensque de sanguine vituli, et asperget septies coram Domino propitiatorium ad orientem.« Septies enim vituli sanguis contra propitiatorium spargitur, quia usque ad saeculi consummationem cunctis diebus Christi sanguis pro nobis ad Patrem interpellat. Sequitur:

»Cumque mactaverit hircum pro peccato populi, inferet sanguinem intra velum; sicut praeceptum [Col. 0438A] est de sanguine vituli.« Quia enim et hircus, et vitulus idem significant, idcirco uno, eodemque ritu immolantur. Sequitur:

»Nullus hominum sit in tabernaculo, quando pontifex ingreditur sanctuarium, ut roget pro se, et pro domo sua, et universo 158 coetu Israel, donec egrediatur.« Hoc autem ideo jubere videtur, ut in illa sancta contemplatione silentium ab omnibus fiat, ac si solus pontifex adesset; quatenus sine strepitu, et tumultu omnique inquietudine, mundas preces ad Deum fundere valeat.

»Cum autem exierit ad altare, quod coram Domino est, oret pro se, et pro domo sua, et sumptum sanguinem vituli, atque hirci fundat super cornua ejus per girum, aspergensque digito [Col. 0438B] septies, expiet illud, et sanctificet ab immunditiis filiorum Israel.« Hoc enim altare Ecclesia est per cujus quatuor cornua quatuor mundi partes intelliguntur. Hoc autem altare septies sanguine spargitur, quia usque ad saeculi consummationem tota Ecclesia Christi sanguine expiatur, et sanctificatur. Sive ergo intus, sive extra pontifex fuerit, sive activam, et contemplativam vitam agat, semper et pro se, et pro populo orare debet.

»Postquam emundaverit sanctuarium, et tabernaculum, et altare, tunc offerat hircum viventem, et posita utraque manu super caput ejus, confiteatur omnes iniquitates filiorum Israel, et universa delicta, et peccata eorum; quae imprecans capiti ejus, emittet illum per hominem paratum in desertum.« [Col. 0438C] Mundatis enim omnibus, et expleto sacrificio, utramque manum super caput viventis hirci pontifex ponit, ut omnium iniquitatum reum simul cum capiti suo diabolo, quibuscunque viribus potest, eum damnat, et maledicit. Non solum enim nostri, verum etiam et Judaeorum pontifices in sacris voluminibus, quamvis non intelligentes, Antichristum quotidie damnant: de ipso enim in psalmis legentes, sed non intelligentes assidue dicunt (Psal. IX et seqq.): »Cujus os maledictione plenum est, et amaritudine, et dolo, sub lingua ejus labor, et dolor; sedet in insidiis cum divitibus in occultis, ut interficiat innocentem.« Et paulo post: »Contere brachium peccatoris, et maligni;« de quo et Apostolus ait: »Quia nisi venerit discessio primum, et revelatus fuerit [Col. 0438D] homo peccati filius perditionis, qui adversatur, et extollitur super omne quod dicitur Deus, aut colitur; ita ut in templo Dei sedeat, ostendens se tanquam sit Deus (II Thess. II, 3).« Homo ad hoc servitium paratus, per quem Antichristus in desertum mittitur, Judaeorum populus est, qui pro suis iniquitatibus ubique gentium dispersus, eum colit, et praedicat, sequitur et veneratur.

»Cumque portaverit omnes iniquitates eorum in terram solitariam, et dimissus fuerit in deserto, revertetur Aaron in tabernaculum testimonii, et depositis vestibus quibus prius indutus erat, cum intraret sanctuarium, relictisque ibi, lavabit carnem suam in loco sancto, indueturque vestimentis [Col. 0439A] suis.« Portat enim Antichristus omnes iniquitates filiorum Israel in infernum, in desertum, in terram solitariam, quia propter eos, quos decepit, aeternis incendiis mancipabitur, dignam iniquitatis suae poenam sustinebit; ibi dimittetur et deseretur, cruciabitur et flagellabitur. Deinde Aaron revertetur in tabernaculum testimonii, quia cognita veritate Judaeorum pontifices ad fidem et Ecclesiam convertentur; ibique depositis atque relictis primis vestibus et significativis, lavabunt carnem suam aqua baptismatis, et induentur suis vestimentis, ut litterae velamine exspoliati et veritate, quae Christus est, adornati, non in vetustate litterae, sed in novitate spiritus in sancta Ecclesia conversentur. Similiter autem de illo, »qui dimiserit caprum emissarium, [Col. 0439B] lavabit vestimenta sua et corpus aqua, et sic egredietur in castra.« Diximus enim superius quod homo ille Judaeorum populus est: unde manifestum est quia non solum pontifices et legisperiti, verum etiam totus Judaicus populus juxta mundi hujus consummationem Antichristum relinquet, et ad fidem conversus aqua baptismatis regeneratus Ecclesiae castris sociabitur. Unde Apostolus ait: »Cum plenitudo gentium introierit, tunc Israel salvus fiet (Rom. XI, 25).

»Vitulum autem et hircum, qui pro peccato fuerant immolati, et quorum sanguis illatus est in sanctuarium, ut expiatio compleretur, asportabunt foras extra castra, et comburent igni tam pelles quam carnes eorum et fimum [(274) 1Kb] .« Semper [Col. 0439C] enim ubicunque haec fuerint, sola expositio Apostoli sufficere debet, qui ait: »Quorum enim animalium infertur sanguis in sancta per pontificem, horum corpora cremantur extra castra: ita et Jesus, ut sanctificaret per suum sanguinem populum, extra portam passus est (Hebr. XIII, 11).« Quibus Apostoli verbis apertissime demonstratur, quoniam per vitulum, et hircum Christi passionem intelligere debemus. Et quicunque combusserit ea, lavabit vestimenta sua, et carnem aqua, et sic ingredietur in castra. Magna enim Dei misericordia in hac sententia praedicatur, quia ipsis quoque, qui eum occiderunt, si ex aqua, et Spiritu sancto regenerati fuerint, venia et indulgentia Ecclesiaeque introitus repromittitur.

[Col. 0439D] »Mense septimo, decima die mensis, affligetis animas vestras, nullumque facietis opus, sive indigena, sive advena, qui peregrinatur inter vos. In hac die expiatio erit vestri atque mundatio: ab omnibus iniquitatibus vestris coram Domino mundamini. Sabbatum enim requietionis est, et affligetis animas vestras religione perpetua.« Quid est enim septimo mense, et decima die mensis, nisi ultima die omnium mensium? Septimus enim in diebus, et decimus in numero ultimus est. Sicut enim omnes dies in septem, ita omnes numeri in decem continentur. Quod igitur Judaei in [Col. 0440A] 159 in hac die se affligebant, nullumque opus faciebant, et quod se expiantes ab omnibus suis iniquitatibus mundabantur, illius ultimi diei significatio erat, in quo qui modo se affligit, non affligetur, in quo omnis mundana operatio cessabit, in quo ab omni corruptione et iniquitatibus sanati, expiati, et innovati aeternam suscipient beatitudinem. Sabbatum enim requietionis erit, de quo Apostolus ait: »Relinquitur sabbatismus populo Dei (Hebr. IV, 9).« Non enim hoc juxta litteram fieri potest, ut decima dies septimi mensis in Sabbato semper occurrat.

»Expiabit autem sacerdos, qui unctus fuerit, et cujus initiata est manus, et sacerdotio fungatur pro patre suo, indueturque stola linea et vestibus sanctis, et expiabit sanctuarium Testamenti atque [Col. 0440B] altare; sacerdotes quoque et universum populum: eritque vobis hoc legitimum sempiternum, ut oretis pro filiis Israel, et pro cunctis peccatis eorum semel in anno.« Semel enim hoc in anno in figura fiebat, quia semel in veritate fieri debebat. Semel enim Sacerdos magnus Jesus (qui unctus est oleo laetitiae prae participibus suis, qui patri suo Melchisedech in sacerdotio successit, sicut scriptum est: »Tu es sacerdos in aeternum secundum ordinem Melchisedech [Psal. CIX, 5]«), omnia expiabit et sanctificabit; tunc videlicet, quando faciet coelum novum et terram novam; quando illa »creatura, quae vanitati subjecta est non volens, liberabitur a servitute corruptionis in libertatem gloriae filiorum Dei (Rom. VII, 21).« Tunc induetur stola linea et [Col. 0440C] vestibus sanctis, quia apparebit in gloria et majestate [(275) 1Kb] . Talibus enim vestibus in monte transfiguratus tribus discipulis quondam apparuit.



CAPUT XVII.

Hinc autem praecipit Dominus ut nullum sacrificium offeratur, nisi ad ostium tabernaculi testimonii: volens omnem occasionem populo auferre ne idolis immolaret. Hoc est enim quod ait: »Et nequaquam ultra immolabunt hostias suas daemonibus, cum quibus fornicati sunt.« Quamvis et per hoc significari possit quod nusquam veri sacrificii locus sit extra Ecclesiam. Sanguinem quoque omnium animalium comedere interdicit, eo quod anima in sanguine sit, ad cujus piaculum super altare sanguis offerri debet. Quod autem ait: »Anima carnis in sanguine [Col. 0440D] est;« tale est ac si diceret: Vita carnis in sanguine est, ut anima pro vita intelligatur: non enim caro sine sanguine vivere potest. Quid est igitur sanguinem comedere, nisi carni vitam auferre? Hoc homicidae audiant, et sanguinem comedere et bibere timeant, quoniam »virum sanguinum et dolosum abominabitur Dominus (Psal. V, 7).« Sequitur:

»Homo quicunque de filiis Israel et de advenis qui peregrinantur apud vos, si venatione atque aucupio feram, vel avem capiunt, quibus vesci licitum est, fundat sanguinem ejus, et operiat illum terra.« Qui enim intelligit quid sint duo [Col. 0441A] greges ovium, et quid sit unum ovile, et unus pastor, intelligit et qui sint filii Israel, et qui sint advenae, qui peregrinantur apud eos. Hi autem venatione, vel aucupio feram, vel avem capiunt, quando haereticos, vel philosophos evangelica praedicatione ad fidem convertunt. Quoniam quidem sanguinem fundunt, et terram operiunt, quoniam eorum peccata aqua baptismatis abluunt, ut quasi mortua, et sepulta ulterius non appareant. Unde Psalmista ait: »Beati quorum remissae sunt iniquitates, et quorum tecta sunt peccata (Psal. XXXI).«

»Anima, quae comederit morticinum, vel captum a bestia, lavabit vestes suas, et semetipsum aqua, et contaminatus erit usque ad vesperum; quod si non laverit, portabit iniquitatem suam.« Morticinum [Col. 0441B] enim est, quicunque eam vitam non habet, quae in Evangelio loquitur, dicens: »Ego sum via, veritas, et vita (Joan. XIV, 6).« Captum vero a bestia est, qui ab haereticis seductus est. Hos autem comedere, est eos suscipere, eis communicare, et eos imitari; quod qui fecerit, lavet se interius, et exterius aqua, agat poenitentiam, et immundus erit usque ad vesperum. Quid sit autem usque ad vesperum, saepe jam diximus.



CAPUT XVIII.

Sequitur autem de turpitudine et incestu. Quae quoniam tota Ecclesia secundum litteram intelligit et observat, aliam in eis quaerere expositionem, aut inutile, aut superfluum esse videtur. De quibus quidem reddere rationem valde difficile est, nisi fortasse tales [Col. 0441C] conjunctiones ideo Deus fieri interdixit, ut dilectionis vinculum etiam in extraneos extenderetur. Non enim necesse habet aliquis propinquis suis alio vinculo, ut plus eos diligat, colligari, quam mater ex sola sanguinis propinquitate multum eos diligere debet. Conjungatur igitur aliis, quos nondum diligit, ut quadam affinitate eos diligere, et amare incipiat [(276) 1Kb] . Sive ergo propter hoc, sive propter aliud, si tales Deus 160 conjunctiones fieri prohibuit, timendae valde et fugiendae sunt, quia ipse prohibuit. Unde et hic dicit: »Custodite leges atque judicia, quae faciens homo, vivet in eis: Ego Dominus.« Quod tale est ac si diceret: Homo, qui ea non fecerit, morietur. Quaecunque praeterimus, ideo praeterimus, quia aut superius exposita, aut intellectu facilia sunt, [Col. 0441D] sicut modo hic de hostia pacificorum, de qua in superioribus satis dictum est. Sequitur:



CAPUT XIX.

»Cum messueris segetes terrae tuae, non tondebis usque ad solum superficiem terrae, nec remanentes spicas colliges, neque in via tua racemos et grana decidentia congregabis, sed pauperibus et peregrinis decarpenda dimittes.« Haec autem [Col. 0442A] verba, quamvis ad litteram intellecta, pietatis et misericordiae plena sint, aliud tamen significare possunt. Ubi enim peregrini et pauperes non sunt, diligentissime messem colligere, et usque ad solum tondere, nullum videtur esse peccatum; pauperes enim istos, non substantia pauperes sed scientia esse putamus. Peregrinos vero, qui noviter ad fidem conversi sunt. Terra autem est Ecclesia, cujus quidem segetes sunt sanctarum volumina Scripturarum. Has autem segetes usque ad solum tondet, qui sacras Scripturas profundissime exponit. Remanentes vero spicas, et grana decidentia colligit, qui iterum atque iterum reiterando ea, quae minus caute praeteriisse videbatur, diligentius perscrutatur, et investigat: hoc autem inter sapientes et intelligentia [Col. 0442B] divites fieri debet. Inter pauperes vero et indoctos, solam litteram et superficiem metere et exponere sufficit, quos quidem non messe et solito cibo onerare debemus, sed ad fidei instructionem pauca verba, quasi paucas spicas debemus relinquere; de quibus Apostolus: »Lac, inquit, vobis potum dedi, non escam (I Cor. III, 2).« De sapientibus vero sic ait: »Sapientiam loquimur inter perfectos (I Cor. II, 6).« Alibi ergo usque ad solum, alibi vero in sola superficie messes istae tondendae sunt.

»Non maledices surdo, nec coram caeco pones offendiculum.« Surdi enim et caeci non solum Judaei et gentiles, sed quicunque veritatem audire et intelligere nolunt; hos autem non maledicere, sed humiliter admonendo ad fidem vocare debemus. [Col. 0442D] Coram quibus offendiculum ponere, est aliquid in eorum praesentia agere, unde rationabiliter scandalizari possunt. Hoc autem qui non intelligit, legat Epistolam Apostoli ad Romanos, ubi ait: »Non ergo amplius invicem judicemus; sed hoc judicate magis, ne ponatis offendiculum fratribus (Rom. XIV, 13).«

»Jumenta tua non facies coire cum alterius generis animantibus. Agrum non seres diverso semine. Veste, quae ex duobus texta est, non indueris.« Haec enim pene idem significare videntur. Jumenta enim sua cum alterius generis animantibus coire facit, qui stultos quosque et imperitos, quos regere debet, ab haereticis corrumpi qualibet occasione permittit. Dei vero agrum diverso semine serit, qui [Col. 0442D] in Ecclesia praedicando catholicae fidei errorem admiscet. Veste autem ex duobus texta induitur, qui ex parte catholica et ex parte haeretica fide vestitur. Quod enim Apostolus ait: »Induite vos Dominum Jesum Christum (Galat. III, 27);« quid est, nisi induite fidem Domini nostri Jesu Christi? Vestis ergo fides est.

»Homo si dormierit cum muliere coitu seminis, quae sit ancilla etiam nubilis, et tamen pretio non [Col. 0443A] redempta, nec libertate donata, vapulabunt ambo, et non morientur, quia non fuit libera.« Quia enim, sicut scriptum est: »Omnis qui facit peccatum servus est peccati (Joan. VIII, 34);« quaecunque anima in crimine est, ancilla est: etsi etiam nubilis, et Ecclesiae filia, et aqua baptismatis sit regenerata. Nisi ergo poenitentiae pretio redimatur, et a peccato liberetur, ut jam non sit ancilla, sed libera, cum ea dormiendum non est; quia talis conjunctio illicita est. »Quae enim societas luci ad tenebras, quae participatio Christi ad Beliad? (I Cor. VI, 15.)« Saepe tamen contingit talis conjunctio; nam et viri religiosi sceleratis hominibus communicant, dum videntur eis adhaerere et blandiri. Sed quid »vapulabunt ambo, et non morientur?« Vapulent [Col. 0443B] igitur poenitentia voluntaria, ut non moriantur; nisi enim sic vapulaverint, morientur. Non solum enim qui peccat vapulare debet; sed is quoque qui particeps fit peccati ejus per communicationem cum eo, quemadmodum contingit per participationem quae habetur cum excommunicatis. Hoc autem audiant illi, qui excommunicatis communicant. »Pro delicto autem suo offeret Domino ad ostium tabernaculi testimonii arietem, orabitque pro eo sacerdos, et dimittetur ei peccatum.« Arietem enim offert, qui stultam simplicitatem mactat et immolat; nisi enim stultus fuisset, nequaquam cum anima cubasset, quam sciebat ancillam esse iniquitatis. Sequitur:

»Quando ingressi fueritis terram, et plantaveritis in ea ligna pomifera, et auferetis praeputia eorum: [Col. 0443C] poma quae germinant immunda erunt vobis, nec edetis ex eis usque quarto anno: omnis fructus eorum sanctificabitur laudabiliter Domino: quinto autem anno comedetis fructus, congregantes poma 161 quae proferunt.« Talia enim ligna Apostolus plantaverat, qui ait: »Ego plantavi, Apollo rigavit, Deus autem incrementum dedit (I Cor. III, 6).« Quorum quidem praeputia auferebat, cum diceret: »Nemini quidquam debeatis, nisi ut invicem diligatis: qui enim diligit proximum, legem implevit. Non adulterabis, non occides, non moechaberis, non falsum testimonium dices, non concupisces rem proximi tui (Rom. XIII, 8),« et similia: haec enim praeputia tollenda sunt. Quae enim prius sublata fuerint omnia poma quae germinaverint, [Col. 0443D] immunda erunt; ideoque non comedentur usque in quartum annum. Quatuor enim anni, quatuor Evangelia sunt, quorum aqua, atque doctrina quaecunque ligna irrorata non fuerint, immunda erunt, neque eorum poma comedi, neque eorum fides et verba suscipi debent. Quarto autem anno transacto, id est quatuor Evangeliorum doctrina plenissime suscepta, omnis praedictarum arborum fructus sanctificabitur laudabiliter Domino; et ideo quinto anno fructus comedere, et poma colligere licet; quia quatuor annis expletis, et ligna et poma sanctificata sunt.

»Non comedetis carnem cum sanguine.« Carnem enim comedere cum sanguine est sine poenitentia [Col. 0444A] et sanctificatione peccatorem Ecclesiae reconciliare. »Non augurabimini, nec observabitis somnia.« Non enim auguriis et divinationibus, sed divinae legis praeceptis, et prophetarum, et apostolorum verbis credere fidelium Ecclesia debet. Somnia autem multos errare fecerunt, ideoque somniatores et falsa fingentes non facile audiendi sunt. »Neque in rotundum tondebitis comam, nec radetis barbam.« Si enim, ut saepe diximus, mens caput est animae, quae erunt hujus capitis comae, nisi cogitationes? harum autem aliae bonae, aliae malae. Non igitur in rotundam comam tondeamus, ne forte simul cum malis bonas quoque cogitationes succidamus; sed solis malis radicitus succisis, bonae extendantur, et crescant. De malis enim cogitationibus, ut succidamus, [Col. 0444B] Psalmista loquitur, dicens: »Beatus qui tenebit et allidet parvulos suos ad petram (Psal. CXXXVI, 9):« de bonis vero, ut crescere permittantur, sic ait: »Quoniam cogitatio hominis confitebitur tibi, et reliquiae cogitationum diem festum agent tibi (Psal. LXXV, 11).« Barbam vero radere non debemus, ut viri potius quam feminae videamur, magisque virorum fortitudinem, quam mulierum mollitiem imitemur. Unde et sanctas mulieres, quae plerumque animi fortitudine viros superant, rectissime barbatas dicere solemus. Quod enim nostri ordinis homines barbas radunt, alia significatio est: qui et haec et similia magis spiritualiter, quam ad litteram intelligere, magisque viri fortes esse, quam videri volunt. Crescat ergo nobis barba interius, [Col. 0444C] radatur exterius; illa enim sine impedimento crescit: haec autem, nisi radatur, multa generat incommoda, et nonnisi a valde otiosis, et vanis hominibus cum pulchritudine nutritur. Multa praetermittimus quae facilia esse videntur.



CAPUT XX.

Hinc autem praecipit ut occidatur quicunque de semine suo dederit idolo Moloch. Moloch enim rex noster interpretatur, in quo omnia idolorum portenta significari possunt, quorum regimine infelices homines se tutos esse arbitrabantur. Unum autem idolum posuit, ut quod in uno praecipitur, in omnibus observetur. Quod quidem si non fecisset, nequaquam Psalmista dixisset: »Et immolaverunt filios suos, [Col. 0444D] et filias daemoniis (Psal. CV, 37).«

»Anima, quae declinaverit ad magos et hariolos; et fornicata fuerit cum eis, ponam faciem meam contra eam, et interficiam illam de medio populi sui.« Fornicatur enim anima quae Deo per fidem conjuncta est, si, ad daemoniorum ministros se convertens, vanis eorum credat superstitionibus. Quomodo enim non fornicatur, cujus fides tota corrumpitur? His autem et caeteris peccatis, pro quibus homo occidi jubetur, nisi digna poenitentia deleta fuerint, secundum majorem intelligentiam animi perimitur. Unde quicunque ex his aliquid commiserit, eum ad sacros ordines accedere canones interdicunt.



CAPUT XXI.
[Col. 0445A]

»Dixitque Dominus ad Moysen: Loquere ad sacerdotes filios Aaron, et dices ad eos: Ne contaminetur sacerdos in mortibus civium suorum, nisi tantum in consanguineis et propinquis, id est super patre, et filio, fratre quoque, et sorore virgine, quae non est nupta, sed nec in principe populi sui contaminabitur.« Non est enim omnium civium una mors, sed multae sunt mortes, in quibus sacerdos se contaminare non debet. Alium enim avaritia occidit; alium superbia necat; alium luxuria perimit; atque alium discordia interficit. Tales ergo mortes sacerdos fugiat. Est etiam alia mors, quam sacerdos utique Judaeorum evitare non poterat; illa videlicet qua pater ejus et mater, filius [Col. 0445B] et filia, totaque cognatio moritur. Hoc est enim originale peccatum, quo ante Christi incarnationem nemo unquam mundari potuit. Praeter hanc solam mortem, qua necessario contaminantur omnes, in nulla alia morte, et majori peccato Dei sacerdos contaminatur. Quamvis enim sine crimine, non tamen sine peccato homo vivere potest. Quia vero soror quae viro nupta est, praeter peccatum originale, aliud quoque per carnis voluptatem contraxisse 162 videtur, hac quoque morte et peccato sacerdotem contaminari vetat, et hoc est quod dicit: »fratre quoque et sorore virgine.« Accedit ergo sacerdos ad propinquorum mortem, quia sub eadem morte et ipse est. Quod autem ait: »Sed nec in principe populi sui contaminabitur;« ego de illo [Col. 0445C] principe hoc intelligo, de quo ipse Dominus ait:

Venit enim princeps hujus mundi, et in me non habet quidquam (Joan. XIV, 31);« cujus quidem mors superbia est, desperatio et mala voluntas. Sequitur:

»Nec radent caput, nec barbam, neque in carnibus suis facient incisuras; sancti erunt Deo suo, et non polluent nomen ejus: incensum enim Domini, et panes Dei offerunt, et ideo sancti erunt. Scortum, et vile postribulum non ducet uxorem, nec eam quae repudiata est a marito, quia consecratur Deo suo, et panes propositionis offert; sit ergo sanctus, quia et ego sanctus sum, qui sanctifico vos.« Caput enim et barbam radere, et in carnibus [Col. 0445D] incisuram facere, doloris et tristitiae indicium erat. Sed et idolorum sacerdotes hoc ritu diis suis olim immolare solebant. Unde Jeremias: »Sacerdotes eorum sedent, habentes tunicas scissas, et capita, et barbas rasas, quorum capita nudata sunt (Baruch. VI, 30).« De carnis vero incisione in libris Regum invenies. Quid autem per scortum, et vile postribulum, et eam quae repudiata est a marito, nisi eam animam intelligimus, quae ab haereticis corrupta, et daemonibus vitiata, et a Deo repudiata est? Huic autem sacerdos se jungere non debet, quia filii, qui ex ea generantur, non legitimi, sed spurii sunt. Unde ipse Dominus ait: »A fructibus eorum [Col. 0446A] cognoscetis eos (Matth. VII, 16).« Talium igitur consortia fugiant sacerdotes, qui consecrati sunt, et pollui non debent. Panes quoque propositionis offerunt, quos canibus dare ipse Dominus prohibet.

»Sacerdotis filia, si deprehensa fuerit in stupro, et violaverit nomen patris sui, flammis exuretur [(276*) 1Kb] .« Omnis anima vere est filia sacerdotis, cujus sacerdotium manet in aeternum, secundum ordinem Melchisedech, in cujus nomine et regenerati, et baptizati sumus. Haec ergo filia in stupro, seu in fidei violatione, deprehensa, est anima ab haereticis seducta, quae Christi fidem patris sui negavit, sicque nomen ejus violavit, de quo scriptum est: »Non accipies nomen Dei tui in vanum (Exod. XX, 7),« ideoque flammis exuretur, flammis utique aeterni [Col. 0446B] ignis.

»Pontifex, id est sacerdos maximus inter fratres suos, super cujus caput fusum est unctionis oleum, et cujus manus in sacerdotium consecratae sunt, vestitusque est sanctis vestibus, caput suum non discooperiet, vestimenta non scindet, et ad omnem mortuum non ingredietur omnino; super patre et matre non contaminabitur. Nec egredietur de sanctis, ne polluat sanctuarium Domini: quia oleum sanctae unctionis Dei sui super eum est; Ego Dominus.« Caeteri enim sacerdotes a propinquorum suorum morte non prohibebantur: summo vero pontifici ad nullum omnino mortuum accedere licebat. Quare hoc? Quia Jesus sacerdotum omnium maximus [(277) 1Kb] , solus sine peccato natus, solus impeccabilis [Col. 0446C] in mundo conversatus est: ipse enim patris, et matris mortem per se non sensit, patris videlicet David, cujus saepissime filius appellatur; matris vero Synagogae, de qua secundum carnem natus est. Horum, inquam, mortem, et peccatum ipse non sensit. Et ipse quidem maximus est inter fratres suos, de quibus ipse ait: »Nuntiabo nomen tuum fratribus meis (Psal. XXI, 23).« Ipse quoque se oleo laetitiae unctum significat, dicens: »Spiritus Domini super me, propter quod unxit me, evangelizare pauperibus misit me (Luc. IV, 18).« Est autem indutus sanctis vestibus, decore videlicet et fortitudine; unde Psalmista ait: »Dominus regnavit, decorem induit, induit Dominus fortitudinem, [Col. 0446D] et praecinxit se (Psal. XCII, 1).« Cujus quidem caput discoopertum non est, quia ejus divinitas ab hominibus visa non est; ut enim ait Apostolus: »Christi caput Deus (I Cor. XI, 3),« vestimenta quoque ejus non sunt scissa, quia ejus fides non est divisa. Nam et secundum litteram de ejus veste milites dixisse leguntur: »Non scindas illam [(278) 1Kb] , sed sortiamur de illa, cujus sit.« Infelix Caiphas, qui vestimenta sua scidit (Matth. XXVI); hujus praecepti immemor erat. Sequitur:

»Virginem ducet uxorem; viduam, et repudiatam, et sordidam, et meretricem non accipiet, sed puellam de populo suo, ne commisceat stirpem [Col. 0447A] generis sui vulgo gentis suae; quia ego Dominus qui sanctifico eum.« Haec est enim illa virgo, de qua Apostolus ait: »Despondi enim vos uni viro, virginem castam exhibere Christo (II Cor. XI, 2).« Itemque: »Ut exhiberet sibi gloriosam Ecclesiam, non habentem maculam, neque rugam, vel aliquid hujusmodi (Ephes. V, 27).« Vidua vero repudiata, sordida, et meretrix Synagoga est, quae tanto, talique sponso derelicto, toties post deos gentium fornicata est. Ducit igitur puellam de populo suo, de populo sibi obediente (omnis enim populus ejus est), ne forte commisceat stirpem, et genus suum meretricibus, hoc est infidelibus.

»Locutusque est Dominus ad Moysen dicens: Loquere ad Aaron. Homo per familias de semine suo, [Col. 0447B] qui habuerit maculam, non offeret panes Deo suo, nec accedet ad misericordiam ejus.« Docet nos Dominus quales ad altaris ministerium sacerdotes eligi debeant: sint, inquit, sine macula: nisi enim per maculam crimen intelligamus, impossibile quodammodo jubere videtur, 163 siquidem nemo est sine peccato. »Si caecus fuerit, si claudus, si parvo, vel grandi, vel torto naso, si fracto pede, sive manu, si gibbus, si lippus, si albuginem habens in oculo, si jugem scabiem, si impetiginem in corpore, si herniosus.« Caecus enim est, qui [(279) 1Kb] sacras Scripturas prave intelligit, quales sunt Judaei et haeretici. Claudus vero, qui in via mandatorum Dei non recto gradu incedit, de quibus dicitur: »Et claudicaverunt a semitis tuis (Psal. XVII, 46).« Ideoque Apostolus ait: [Col. 0447C] »Sicut in die honeste ambulemus (Rom. XIII, 13).« Nasus quidem odores discernit; quod si parvus fuerit, non sentit ad plenum, si vero grandis modum excedit. Parvum enim nasum habebant, quibus Apostolus ait: »Nolite pueri effici sensibus, sed malitia parvuli estote (I Cor. XIV, 20);« grandem vero quibus ait: »Non plus sapere quam oportet sapere, sed sapere ad sobrietatem (Rom. XII, 3).« Tortus vero nasus et bonum malum, et malum bonum dijudicat odorem esse: tortus autem turpior, et pejor est. Pedem vero et manum fractam habet, qui sola inertia languens bonum aliquid neque dicit, neque agit; jacet ergo et corpori serviens, nihil nisi otium et delicias diligit; jure a sacerdotio removetur. Gibbus vero, coeli nescius, terram solam intuetur, [Col. 0447D] per quem possumus avarum et cupidum intelligere, cujus omnis spes et desiderium circa terrena et transitoria versatur. Oculus autem lippus, et si videat, deformis tamen exterius est; et verecundiam habet de seipso, quales videmus in Ecclesia, qui ingenii quidem acumen habent, sed turpis vitae aegritudine tabescunt. Econtra vero oculus, qui albuginem habet, ipse se nihil videre, certo judicio manifestat, per quem illi intelliguntur, qui peccare non erubescunt, quorum opera quicunque videt, caecos eos esse non dubitat. Qui autem jugem habet scabiem, semper inquietus est, laborat et fatigatur, crescit scabies et non sanatur. Tales autem sunt [Col. 0448A] saecularium dignitatum amatores, qui quanto plus huic vitio insistunt, tanto amplius inardescunt, laborant, festinant, fatigantur; nihil eis satis est, quod propter jugem habentes scabiem hac nunquam sanantur. Unde ipse Dominus ait: »Quam difficile est divitem intrare in regna coelorum (Matth. XIX, 24).« Sed quid per impetiginem, quae latenter, et quasi insensibiliter crescens, subito circumstantia loca invadit et occupat, unde etiam et nomen accepit, nisi luxuriam intelligimus, quae, si saltem per cogitationem corde insederit, semper crescens totum hominem corrumpit. Quid vero per herniosos, nisi hypocritas et inanis gloriae amatores, qui steriles sunt in filiorum procreatione. Hi enim opera sua faciunt, ut videantur ab hominibus, aestimari cupiunt [Col. 0448B] boni, nec volunt esse tales; sed seipsos fecundissimos jactant. Quod autem sequitur: »Vescetur tamen panibus, qui offeruntur in sanctuario,« sic est intelligendum, ut quamvis ille qui maculas habet, episcopus esse non possit, de panibus tamen, et cibis spiritualibus ei comedere permittitur. Multi Christi carnem et sanguinem accipiunt, qui sacerdotes fieri non possunt. Nemo enim qui maculam habuit, id est qui crimen commisit, etiam post peractam poenitentiam sacerdos fieri debet, quanquam post poenitentiam sacramentis Ecclesiae licite vescatur. Unde et subditur:



CAPUT XXII.

»Omnis homo qui accesserit de stirpe vestra ad ea quae consecrata sunt, et quae obtulerunt filii [Col. 0448C] Israel Domino, in quo est immunditia, peribit coram Domino.« In quo est immunditia, dixit, non in quo fuit. Si enim poenitentia mundatus est, conficere quidem sacramenta ei non licet, ad sacramenta tamen accedere licet. Hoc autem adhuc manifestius exponit, dicens: »Homo de semine Aaron, qui fuerit leprosus, aut patiens fluxum sanguinis, non vescetur de his quae sanctificata sunt mihi, donec sanetur.« Nota quod dicitur: »Donec sanetur.« Hoc autem dicit non de qualibet immunditia, sed de crimine, jam commisso, a quo sanetur per poenitentiam. »Omnis alienigena non comedet de sanctificatis, inquilinus sacerdotis et mercenarius non vescetur ex eis. Quem autem sacerdos emerit, et qui vernaculus domus ejus fuerit, hi comedent ex [Col. 0448D] eis.« Quia alienigena Ecclesiae filius non est: inquilinus vero ac mercenarius non amore, sed pro lucro temporali Domino serviunt, merito a sanctificatis repelluntur. »Qui enim indigne manducat et bibit, judicium sibi manducat et bibit (I Cor. XI, 29).« Illi autem, quos sacerdos emit, de quibus Apostolus ait: »Empti estis pretio magno (I Cor. VI, 20),« et qui ejus domum fideliter custodiunt, accedant et comedant.

»Si filia sacerdotis cuilibet de populo nupta fuerit, de his quae sanctificata sunt, et de primitiis non vescetur. Sive autem vidua, vel repudiata, et absque liberis, reversa fuerit ad domum patris [Col. 0449A] sui, sicut puella consueverat, aletur cibis patris sui.« Quis autem sit iste sacerdos, manifestum est; cujus utique filia est omnis anima, aqua baptismatis regenerata, quae si alicui de populo nupserit, id est si haeretico et infideli se conjunxerit, statim a spiritualibus cibis, et a Christi sacramentis aliena fit. Sin autem haereticorum spreverit contubernia, et relicto errore ad Ecclesiam redierit, omnesque haereticae pravitatis filios, et opera reliquerit, iterum coelestis patris sui, qui nullum ad se venientem 164 ejicit foras, cibis aletur. Magna hic Dei misericordia praedicatur, nulli desperandi occasio datur. »Peccator quacunque hora conversus fuerit, vita vivet; et non morietur (Ezech. XXXIII, 11).«

»Qui comederit de sanctificatis per ignorantiam, [Col. 0449B] addet quintam partem cum eo quod comedit, et dabit sacerdoti in sanctuario.« Hoc idem est cum superiori. Si praevaricans caeremonias per errorem in his quae Domino sunt sanctificata, peccaverit, ipsum quod intulerit damnum restituet, et quintam partem ponet supra tradens sacerdoti. Quod hic autem dicit per ignorantiam, ibi dicitur per errorem. Comedere autem hoc loco, disperdere et dissipare significat, secundum illud: »Quia comederunt Jacob, et locum ejus desolaverunt (Psal. LXXVIII, 7).« Ipse etiam Apostolus: »Si vos mordetis, et comedetis, videte ne ad invicem consumamini (Galat. V, 15).« Per ignorantiam sive per errorem sanctificata comedit, quicunque divinae legis oblitus sacrilegium facit, et bona Ecclesiae dispergit et dissipat; hoc autem [Col. 0449C] qui fecerit, damnum restituat, et quintam partem superaddat. Quid est quintam partem superaddere, nisi seipsum sacerdotis judicio et Ecclesiae satisfaciendo humiliare? Quinta enim pars vocatur homo, quia quinque sunt corporis sensus, sine quibus nec peccare nec poenitere potest. Sive etiam quia in quatuor partes bona Ecclesiae dividuntur; quicunque in decimis, et primitiis, aliisque Domino sanctificatis peccaverit, in integrum restituat (cujus, ut diximus, quatuor partes sunt) et quintam superaddat, id est seipsum sacerdoti tradat, cujus judicio per omnia sit obedire paratus: nihil enim majus se ipso habet, quod pro damni restitutione sacerdoti tradere possit, sicque fit ut quinque partes reddat, qui in quatuor peccavit.

[Col. 0449D] Sequitur autem de eo, ut quicunque holocaustum, vel pacificorum victimam Domino offert, sive sponte, sive pro voto offerat, masculum offerat, et immaculatum, omnisque macula non sit in eo. Si caecum fuerit, si fractum, si cicatricem habens, si papulas, aut scabiem, aut impetiginem, non offerat Domino. Docet enim nos Dominus in Evangelio quae ei offerre debeamus, ubi de tributis loquens, visa Caesaris imagine, ait: »Reddite ergo quae sunt Caesaris Caesari, et quae sunt Dei Deo (Luc. XX, 25).« Si ergo Dei imago sumus: si nos ipsos Deo offerre debemus, lavemus maculas peccatorum, quia immundum et maculatum Deus non recipit. »Beati ergo immaculati in via, qui ambulant in lege Domini (Psal. CXVIII, [Col. 0450A] 1).« Non enim caecum offerunt, qui mentis oculos volunt habere lumine fidei illuminatos; nec fractum offerunt, qui volunt interioris hominis ossa firma et solida esse, ne in via Dei currentes deficiant. Ossa enim animae virtutes sunt. At vero neque ea offeramus, quae vel cicatricem, vel papulas, vel scabiem, aut impetiginem habent. Sed offeramus nos mundos et sinceros absque ulla peccati macula, quemadmodum supra jubetur. Nihil fermentatum offerri Domino; per quod omnis animae morumque corruptio prohibetur. Cicatricem vero pro vulnere posuit, secundum illud: »Putruerunt et corruptae sunt cicatrices meae (Psal. XXXVII, 6).« Alioquin si vulnere jam sanato, cicatricem habent, non placet Domino; est poenitentia, nondum perfecta. Sequitur:

[Col. 0450B] »Bovem et ovem, aure et cauda amputatis, voluntarie offerre potes, votum autem ex his solvi non potest.« Non enim quasi ex debito exigitur, quod voluntarie datur. Unde Apostolus: »Unusquisque prout destinavit in corde suo, non quasi ex tristitia aut ex necessitate (II Cor. VIII, 7).« Vota autem etiam nolentes, solvere debemus: »Vovete et reddite Domino Deo vestro (Psal. LXV, 12).« Animalia ergo, quae diminuta sunt, voluntarie offerri possunt, quoniam ea quae voluntarie facimus, quamvis perfecte ac plene non faciamus, a Deo tamen suscipiuntur. Votum autem ex eis solvi non potest, quia quaecunque vovemus, in integrum et sine ulla diminutione solvere debemus. Melius est ergo non [Col. 0450C] vovere quam de voto aliquid auferre, et quasi aliquid amputare.

»De manu alienigenae non offeretis panem Deo vestro, et quidquid aliud dare voluerit: quia corrupta et maculata sunt omnia, non suscipietis ea.« Est autem alienigena, qui de Ecclesia non est, et quorum munera impiorum odit Deus, talium oblationes non sunt recipiendae.

»Bos, ovis et capra cum genitae fuerint, septem diebus erunt sub ubere matris, die autem octavo, et deinceps offerri poterunt Domino.« Cujuscunque enim conditionis homo sit, si septem diebus sub ubere matris Ecclesiae fuerit, et ab ejus fide et doctrina non recesserit, octavo die et deinceps Domino offerri poterit, non enim sunt dies nisi septem. Qui [Col. 0450D] ergo septem diebus sub ubere est, quandiu vivit, ab ubere non recedit. Talis ergo vel octavo die, id est statim post hanc vitam, Domino offerri, et in sanctorum concilium recipi potest, vel deinceps si forte purgatorio indigerit. Non enim omnes qui salvantur, mox ut obierint, in beatitudinem recipiuntur. Quod autem ait: »Non immolabuntur una die matres cum fetibus suis;« tale est ac si diceret: Quamvis Ecclesiae filii quotidie immolentur et transeant, mater tamen vivit et durat, et filios parere non cessat. Sequitur:

»Si immolaveritis hostiam pro gratiarum actione Domino, ut possit esse placabilis, eodem die comedetis eam; non remanebit quidquam in mane [Col. 0451A] alterius diei.« Quamvis Apostolus dicat: »Gratias ago Deo semper pro vobis (Philip. I, 3);« hostia tamen pro gratiarum actione immolatur, tota una die comeditur, quod una dies totum hoc spatium temporis 165 intelligitur. In hac ergo die gratias agere, Deo servire, nos ipsos immolare, calicem salutaris accipere debemus, quia post hanc vitam non est poenitentiae locus. Ille enim pro gratiarum actione hostiam immolat, qui Dei beneficiorum memor cum Psalmista dicit: »Quid retribuam Domino pro omnibus quae retribuit mihi? Calicem salutaris accipiam, et nomen Domini invocabo (Psal. CXV, 3).« Sequitur:



CAPUT XXIII.

»Hae sunt feriae Domini, quas vocabitis sanctas. [Col. 0451B] Sex diebus facietis opus: dies septimus, quia Sabbati requies est, vocabitur sanctus, omne opus non facietis in eo. Sabbatum Domini est in cunctis habitationibus vestris.« De Sabbato in Exodo sufficienter diximus, quod quidem tunc bene celebramus, quando a malo declinamus et in bono perseveramus. Sunt autem et aliae festivitates quas Judaei habebant celeberrimas, quae, quamvis non semper in Sabbato fierent, Sabbatum tamen vocabantur. Unde in Evangelio dicitur: »Factum est in Sabbato secundo, primo (Luc. VI, 1),« id est in secundo principali Sabbato. Primum enim principale Sabbatum in Martio erat, secundum vero quando spicarum manipulos offerebant; tertium autem in mense septimo colebatur. Erant autem tria prima, id est principalia, [Col. 0451C] Sabbata, in quibus omne masculinum apparebat coram Domino. Et de primo quidem, in quo pascha celebratur, et in azymis agnus comeditur, satis in Exodo dictum est. Dicamus ergo nunc de Sabbato nostro primo, id est de secunda principali festivitate.

»Cum ingressi, inquit, fueritis terram, quam ego dabo vobis, et messueritis segetem, feretis manipulos spicarum primitias messis vestrae ad sacerdotem, qui elevabit fasciculum coram Domino, ut acceptabilis sit pro vobis altero die Sabbati, et sanctificabit illum. Atque eodem die, quo manipulus consecratur, caedetur agnus immaculatus anniculus in holocaustum Domino; et libamenta [Col. 0451D] offerentur cum eo: duae decimae similae conspersae oleo in incensum Domini odoremque suavissimum, libatio quoque vini quarta pars hin.« Dominus enim in Evangelio loquitur, dicens: »Messis quidem multa, operarii autem pauci, rogate ergo dominum messis, ut mittat operarios in messem suam (Matth. IX, 37).« Messes ergo, populi; operarii vero, apostoli intelliguntur. Hos autem misit Dominus metere ubi ipsi non seminarunt. Dicatur ergo: Cum messueritis segetem, et in Dei arca, quae est Ecclesia, fidelium manipulos congregaveritis, feretis primitias messis vestrae ad sacerdotem. Primitiae enim illi fuerunt, qui in primitiva Ecclesia crediderunt: hos autem ipsi apostoli per se sacerdoti obtulerant, id est Domino reddiderant qui elevavit [Col. 0452A] fasciculum coram Domino; sic enim ipse ait: »Cum exaltatus fuero a terra, omnia traham ad me ipsum (Joan. XII, 32).« Nemo enim elevatur, nisi ab ipso et per ipsum. Bene autem fasciculum posuit, quia »Multi sunt vocati, pauci vero electi (Matth. XXII, 14).« Hoc autem fiebat altero die Sabbati, qui nunc ab ipso Domino dies Dominicus appellatur; ut jam tunc ipsi Sabbato quodammodo dies ista videretur auferre principatum. Atque ipso eodem die caedebatur agnus in holocaustum, quoniam uno eodemque tempore et populus salvatur, et Christus immolatur. Unde et adhuc subditur: »Et libamenta offerentur cum eo, duae scilicet decimae similae conspersae oleo;« per quas duos populos intelligimus, Judaeos et gentiles, qui nimirum oleo conspersi sunt, quoniam [Col. 0452B] Dei misericordiam, et Spiritus sancti gratias suscipere meruerunt. Et ne tantum sacrificium uno die finiretur, liba quoque et vinum quotidie offerebantur, quae significabant panem et vinum, quae quotidie sacerdotis ministerio in Christi carnem et sanguinem commutantur.

»Panem, et polentem, et pultes non comedetis ex segete, usque ad diem qua offeretis ex eo Deo vestro.« Nisi enim infidelis prius convertatur, ut Domino offeratur, neminem in Ecclesiae corpus trajicere possumus. Hoc enim significat comedere in hoc loco, quod beato Petro dictum est: »Occide et manduca (Act. X, 11).« Sunt ergo etiam segetes immundae, neque comedi debent, nisi prius Domino offerantur et baptismate laventur.

[Col. 0452C] »Numerabitis ergo ab altero die Sabbati, in quo obtulistis manipulos, septem hebdomadas plenas, usque ad alteram diem expletionis hebdomadae septimae, id est quinquaginta dies, et sic offeretis sacrificium novum Domino ex omnibus habitaculis vestris, panes primitiarum duos de duabus decimis similae fermentatae, quos coquetis in primitias Domini, offeretisque cum panibus septem agnos immaculatos anniculos, et vitulum de armento unum, et arietes duos, et erunt holocaustum cum libamentis suis in odorem suavissimum Domino.« Omnes enim istae festivitates pene idem significare videntur. Unde quamvis non uno modo dicatur, unum tamen sacrificium omnibus offertur: [Col. 0452D] sive agnus, sive vitulus, sive hircus pro peccato immoletur, Christi tamen passionem significat. Similiter autem et segetes, et panes primitiarum, et duo arietes, homines sunt qui Deo offeruntur. Mos enim est prophetarum saepius non eisdem verbis idem repetere: omnes enim Judaeorum festivitates hanc nostram solemnitatem significabant, de qua dicitur: »Constituite diem solemnem in condensis usque ad cornu altaris (Psal. CXXVII, 7).« Nos enim non ter in anno, sed toto anno festivitatem agimus, si a servili et iniquo opere cessamus, et in bono opere perseveramus. Septem autem 166 hebdomadae hanc nostram festivitatem praecedunt, quia »nos sumus, in quos fines saeculorum devenerunt (I Cor. X, 11).« A Christi namque passione quinquagesimus [Col. 0453A] dies, et annus Jubilaeus in Ecclesia agitur, siquidem et a servitute liberati sumus, et coelestis patriae haereditas restituta est. In hac ergo tanta solemnitate offeramus sacrificium novum Domino ex omnibus habitaculis nostris, vetera enim transierunt. Sed quid offeremus? Panes primitiarum duos; in his enim duobus panibus Ecclesia tota consistit. Duo enim panes duo populi sunt, Judaeorum scilicet et gentium. Hos autem ex omnibus, quos creaverat, in primitias et decimas sibi Dominus elegit. Qui bene de simila fermentata esse dicuntur, quia sicut mali, ita et boni de massa peccati originem ducunt. Offeruntur autem cum his panibus septem agni immaculati, per quos nihil melius quam septem gratias sancti Spiritus intelligere possumus, [Col. 0453B] sine quibus Deo nemo offertur. Quae merito agni et immaculati dicuntur, quoniam innocentes et immaculatos homines faciunt. Offeramus autem et vitulum, ut Christi passionis semper memores simus. Offeramus et duos arietes, et ad honorem Dei, et totius Ecclesiae aedificationem laudemus duos apostolorum principes; delectatur enim Dominus tali sacrificio, et suas, suorumque laudes et triumphos eum audire delectat. Sequitur:

»Facietis et agnum et hircum pro peccato, duosque agnos anniculos hostiam pacificorum, cumque elevaverit ea sacerdos cum panibus primitiarum coram Domino, cedent in usus ejus.« Hic sacrificium quidem duplicatur; sed significatio non mutatur: quod enim per vitulum, hoc etiam per agnum [Col. 0453C] et hircum intelligitur, et quod per duos arietes, hoc per duos agnos significatur.

»Mense septimo, prima die mensis erit vobis Sabbatum memoriale clangentibus tubis, et vocabitur sanctum. Omne opus servile non facietis in eo, et offeretis in eo holocaustum Domino.« Primam enim hujus mensis diem, Sabbatum dicit, non quod semper Sabbatum esset, sed quia ut Sabbatum eam observabant, in qua et tubis clangebant, et holocaustum offerebant, nullumque opus servile in ea faciebant, quoniam hanc nostram festivitatem significabant, in qua a malo cessamus, et voce, et corde Deum laudamus, semperque laudis et jubilationis offerimus holocaustum.

[Col. 0453D] »Locutusque est Dominus ad Moysen dicens: Decimo die mensis hujus septimi, dies expiationum erit celeberrimus, et vocabitur sanctus, affligetisque animas vestras in eo, et offeretis holocaustum Domino. Omnis anima, quae afflicta non fuerit die hac, peribit de populo suo; et quae operis quidpiam fecerit, delebo eam de populo suo, Sabbatum enim requietionis est, et affligetis animas vestras die nono mensis, etc. Similiter autem a quintodecimo die mensis hujus septimi erunt feriae tabernaculorum septem diebus Domino.« Diximus enim per hunc mensem hanc ultimam aetatem significari, quae sic est ultima in aetatibus, sicut dies septimus ultimus in hebdomada. Merito ergo mense iste totus festivus agitur, in quo festivum Ecclesiae tempus [Col. 0454A] significatur. Totus quidem, quia in principio laetus, in medio et in fine; decimus namque pro fine ponitur, quoniam decimus in omni numero finis et terminus est, dies vero decimus quintus in mensis medio est. Quia ergo prima et decima, et quinta decima hujus mensis celebris est, a privilegio majorum partium totum mensem festivum esse demonstrat. Non solum enim diem septimum, verum ut septimum mensem, et septimum annum Sabbatum vocat, quoniam in his omnibus requies et solemnitas agebatur. Haec est autem illa solemnitas, in qua semel in anno pontifex ingrediebatur in Sancta sanctorum, quae quoniam hoc tempus acceptabile, et hos dies salutis significabat, nunc expiare, nunc animas affligere, nunc holocaustum immolare debemus: [Col. 0454B] peribit enim qui modo non affligitur, peribit qui modo poenitentia non expiatur, et qui laudis sacrificia non immolat. Nunc enim est Sabbatum requietionis, in quo ab omni iniquitate requiescere et cessare debemus. Hoc igitur Sabbatum a vespere usque ad vesperum celebramus, et usque in finem, usque in ultimum diem ab omni malo in quiete perseveremus. A vespere usque ad vesperum intelligendum est a primo Christi adventu usque ad secundum Christi adventum. Christi namque nativitas sextae aetatis finis et vesperum, et septimae mane, et principium fuit. Haec autem aetas simul cum hoc mundo vesperum et finem habebit. Hucusque de die decimo, nunc de quintodecimo videamus:

[Col. 0454C] »A quintodecimo die mensis hujus septimi erunt feriae tabernaculorum septem diebus Domino. Dies primus vocabitur celeberrimus atque sanctissimus; omne opus servile non facietis in eo, et septem diebus offeretis holocausta Domino. Dies quoque octavus erit celeberrimus atque sanctissimus, et offeretis holocaustum Domino; est enim coetus atque collectae, omne opus servile non facietis in eo.« Quae dicta sunt, et haec eadem verba ad idem pertinent. Prima namque die mensis hujus tubis clangebant, quia in principio hujus aetatis major vox praedicatorum ubique terrarum insonuit. De hac enim die scriptum est: »Canite in initio mensis tuba in insigni die solemnitatis vestrae (Psal. [Col. 0454D] X, 4).« Decima vero die, illa magna festivitas agebatur, in qua solus pontifex non sine sanguine ad expiandum populum ingrediebatur Sancta sanctorum: at vero quintadecima die ejusdem mensis 167 erat festivitas tabernaculorum, in qua filii Israel habitabant in tabernaculis septem diebus. Haec autem omnia quid aliud significabant, nisi quia nos in hoc septimo mense, in hac ultima aetate, oris et cordis tuba Deum laudare, corpus et animam a peccatis omnibus expiare, et in Ecclesiae tabernaculis septem diebus, id est quanto tempore vivimus, quiete habitare, et Deo servire debeamus? Haec sunt illa tabernacula, de quibus Psalmista dicit: »Quam dilecta tabernacula tua, Domine virtutum; concupiscit et deficit anima mea in atria Domini [Col. 0455A] (Psal. LXXXIII, 2).« Hujus autem solemnitatis primus dies, et octavus celeberrimi sunt, in quibus ut in aliis ab opere servili cessare debemus, et sacrificium laudis, vitulos labiorum offerre Deo. Unde Apostolus ait: »Per ipsum ergo offeramus hostiam laudis semper Deo, id est vitulos labiorum confitentium nomini ejus (Hebr. XIII, 13).« Sunt autem celeberrimi dies, quia in principio fidei apostoli et martyres claruerunt, et in ultimis diebus Judaei pariter et gentiles, cognita veritate, ad fidem convertentur. Unde octavus dies, coetus, et collectionis dies vocatur, quoniam maximus coetus sanctorum tunc in Ecclesiam colligetur. Sequitur:

»Sumetisque vobis die primo fructus arboris putcherrimae, spatulasque palmarum, et ramos ligni [Col. 0455B] densarum frondium, et salices de torrente, et laetabimini coram Domino Deo vestro, et celebrabitis solemnitatem septem diebus per annum.« Arbor pulcherrima est illa, de qua scriptum est: »Et erit tanquam lignum, quod plantatum est secus decursus aquarum, quod fructum suum dabit in tempore suo (Psal. I, 3).« Et revera pulcherrima arbor Christus Dominus noster, cujus fructus dulcissimos, et suavissimos primo die, et statim in ipso nascentis Ecclesiae principio sancti apostoli collegerunt. De quibus Psalmista: »Quam dulcia faucibus meis eloquia tua, super mel, et favum ori meo (Psal. CXVIII, 103).« Per spatulas autem palmarum, et ramos ligni densarum frondium, et salices de torrente, ex quibus fiebant umbracula adversus solis ardores, recte intelligimus [Col. 0455C] sanctorum exempla atque adhortationes, et consolatoria verba. Unde ait Apostolus: »Quaecunque scripta sunt, ad nostram doctrinam scripta sunt, ut per patientiam, et consolationem scripturarum spem habeamus (Rom. XV, 4).« Haec autem de festivitatibus breviter dicta sunt.



CAPUT XXIV.

Sequitur autem de oleo purissimo, quod in lucernis super candelabrum Aaron ponebat a vespere usque ad mane coram Domino. De hoc enim satis in Exodo diximus. Candelabrum enim Christus est, cujus lucernae cum oleo, septem gratiae Spiritus sancti intelliguntur, quibus totius Ecclesiae tabernaculum illuminatur. Sequitur:

»Accipies quoque similam, et coques ex ea duodecim [Col. 0455D] panes, qui singuli habebunt duas decimas, quorum senos altrinsecus super mensam purissimam statues coram Domino, et pones super eos thus lucidissimum, ut sit panis in monumentum oblationis Domini. Per singula sabbata mutabuntur coram Domino suscepti a filiis Israel foedere sempiterno, erunt Aaron, et filiorum ejus, ut comedant eos in loco sancto.« Haec enim simila sacrae legis scriptura et scientia est, de qua duodecim panes, id est duodecim apostolorum praedicationes, et sermones cocti, et compositi sunt. Quos illi duodecim cophini bene significant, qui de quinque panum fragmentis in Evangelio implentur. Habent enim [Col. 0456A] singuli duas decimas, quae totum legis decalogum dupliciter, id est secundum litteram et secundum scientiam spiritualem, exponunt. Si enim ad litteram tantum decem verba legis intelligerentur, ex una decima panes suos apostoli composuissent. Sunt autem hi panes positi super mensam purissimam, quia super utriusque Testamenti doctrinam, quae per mensam significatur, quasi quaedam expositiones, superadditi sunt, super quos et thus lucidissimum non immerito ponitur, quia doctrina apostolica, et gustu suavis, et odore delectabilis est. Unde Apostolus: »Christi bonus odor sumus Deo in omni loco, in his qui salvi fiunt, et in his qui pereunt; aliis enim sumus odor vitae ad vitam, aliis odor mortis ad mortem (II Cor. II, 15).« Mutantur autem per singula [Col. 0456B] sabbata, quoniam omni festivitate, et quotiescunque populus convenit in unum, semper apostolorum doctrina exponi et recitari et quodammodo innovari debet. Hos autem comedit Aaron, et filii ejus in loco sancto, quia episcopi et sacerdotes hos semper meditari, et in conventu fidelium exponere debent. Sequitur:

»Ecce autem filius mulieris Israelitidis, quem pepererat de viro Aegyptio inter filios Israel, jurgatus est in castris cum viro Israelita. Cumque blasphemasset nomen Domini, et maledixisset ei, adductus est ad Moysen, miseruntque eum in carcerem, donec nossent quid juberet Dominus. Deinde vero jubente Domino, omnes qui audierunt posuerunt manus super caput ejus, et lapidavit [Col. 0456C] eum omnis populus.« Ego hunc virum, qui de fideli matre et infideli patre natus, contra Israelitam et catholicum jurgatur, haereticorum aliquem intelligo, cujus mater Ecclesia, cujus pater diabolus est; in Ecclesia enim natus, a diabolo seductus, ejus filius factus est, cujus opera operatur. Sic enim ipse Dominus ait: »Vos ex patre diabolo estis (Joan. VIII, 44).« Hic autem jurgatur in castris contra Israelitam, quoniam haereticus contra catholicum disputans in Ecclesia Deum blasphemare, et maledicere non timet. Ideoque mittitur in carcerem, 168 separatur a communione fidelium, conveniunt episcopi, fit concilium, adsunt accusatores, ponunt manus super caput ejus, convincunt eum, lapidatur ab omni populo, maledicitur, et damnatur, et a toto [Col. 0456D] concilio dignus morte judicatur, omnes in eum lapides projiciunt, quicunque damnationis sententiam super eum confirmant.



CAPUT XXV.

[(280) 1Kb] Sequitur autem de septimo anno, qui similiter ut septimus dies, et septimus mensis totus celeberrimus habebatur, agrum non serebant, vineam non putabant, sed omnia quae sua sponte terra ferebat communia erant. Non quasi propria colligebantur a quoquam, sed quasi communis benedictio in cibum solummodo suscipiebant ab omnibus. Id ipsum autem per septimum annum intelligimus, quod per septimum diem et septimum mensem significari [Col. 0457A] diximus. Significat autem septimus annus hanc septimam aetatem atque ultimam in qua Ecclesia in Dei laudibus sabbatizat, in qua a servili et iniquo opere quiescens, mundana et transitoria despiciens, de crastino non cogitans, uno et communi utitur cibo sine labore praeparato. Hoc autem etiam de futura vita intelligitur, pro cujus quiete promissa nobis in hac laboriosa vita, quasi in sex annis fatigamur. »Quae enim seminaverit homo, ut Apostolus ait, haec et metet (Galat. VI, 7).« Sequitur:

»Numerabis quoque tibi septem hebdomadas annorum, id est septem septies, quae simul faciunt annos quadraginta novem. Et clanges buccina mense septimo, die decima mensis, propitiationis tempore in universa terra vestra.« Quae autem de [Col. 0457B] septimo anno, et septimo mense, et septimo die dicta sunt, de anno quinquagesimo intelligenda sunt. Clangebant autem buccina in septimo mense decima die mensis, quo videlicet mense annus quadragesimus nonus finiebatur, et collectis omnibus terrae fructibus, annus quinquagesimus, qui et jubilaeus, incipiebat. Buccinae vero sonus jubilaei denuntiatio erat. Hoc autem anno terra quiescebat, festum et laetitia ab omnibus agebatur, servitus solvebatur, libertas dabatur, omnisque homo ad pristinam suam possessionem revertebatur. Hic autem annus tunc spiritualiter coepit, quando Christus Dominus noster de diaboli servitute, suo sanguine mundum redemit, et primam nobis possessionem restituit, paradisi januas fidelibus suis aperuit, cujus beatitudo post septimam [Col. 0457C] annorum hebdomadam exspectatur, quando scilicet annus jubilaei et laudis, annus quietis et beatitudinis incipiet sanctis.

»Si attenuatus frater tuus vendiderit tibi possessiunculam suam, et voluerit propinquus ejus, potest redimere quod ille vendiderat. Sin autem non habuerit proximum, et ipse pretium ad redimendum potuerit invenire, computabuntur fructus ex eo tempore, quo vendidit, et quod reliquum est, reddet emptori, sicque recipiet possessionem suam. Quod si non invenerit manus ejus, ut reddat pretium, habebit emptor quod emerat usque ad annum jubilaeum; in ipso enim omnis venditio redibit ad Dominum, et possessorem pristinum.« Quanta [Col. 0457D] ratione et honestate, quanta misericordia et pietate haec verba plena sunt. Non enim possessio, sed tempus frugum, non terra, sed fructus terrae venditur. Sic enim neque emptor pretium, neque venditor amittit possessionem, utrique cavetur; hujus abundantia illius inopiam supplet, et e contra illius inopia hujus abundantiam abundare amplius facit: nemo in tali venditione decipitur, in qua et terminus est, et conditio. Jubilaeus enim terminus est, conditio vero, quia etiam ipse ususfructus omni tempore redimi potest. Hic ergo neque usura crescit, neque avarus fenerator aliena diripit, quoniam et tempus computatur et fructus. In his autem, in quibus misericordia [Col. 0458A] et pietas Dei manifeste commendatur, allegoriam aliam quaerere superfluum est.

»Qui vendiderit domum intra urbis muros, habebit licentiam redimendi, donec unus impleatur annus. Si non redemerit, et anni circulus fuerit evolutus, emptor possidebit eam, et posteri ejus in perpetuum, et redimi non poterit, etiam in jubilaeo. Sin autem in villa fuerit, domus quae muros non habet, agrorum jure vendetur. Si autem redempta non fuerit, in jubilaeo restituetur ad Dominum.« Civitatem muratam, possumus intelligere Ecclesiam, villam autem quae muros non habet, eam dicimus esse quae extra Ecclesiam est. De Ecclesiae namque muro scriptum est: »Urbs fortitudinis nostrae Sion Salvator, ponetur in ea murus et antemurale (Isa. [Col. 0458B] XXVI, 1).« In hac autem civitate domum suam vendit, quicunque in Ecclesia positus crimen committit. Unde in persona quorumdam Apostolus ait: »Lex enim spiritualis est, ego autem carnalis sum venundatus sub peccato (Rom. VII, 14).« Unus autem annus tota haec praesens vita intelligitur. Qui ergo domum suam, carnem suam, et seipsum diabolo peccando vendidit, nisi priusquam hujus vitae annus ei terminetur, eam poenitentia redimat, nec in ipso quidem jubilaeo eam redimere poterit. Jubilaeum autem hoc loco ultimum diem vocat, quando sancti liberati a servitute corruptionis in primam possessionem, et in gloriam filiorum Dei transferentur. 169 At vero qui in villa, et extra ecclesiam peccant, quoniam Dei protectionis muro non defenduntur, [Col. 0458C] et si prius domum, et carnem suam quae diabolo multis modis vendita est, redimere non possunt, in jubilaeo tamen eam recipiunt. Jubilaeum autem infideles non habent. Quocunque autem die de servitute aliquis liberatur, jubilaeus est illi. Habet ergo homo jubilaeum quocunque die baptizatur. Hoc ergo jubilaeo domus illa, quae in villa et extra ecclesiam vendita est, ad dominum suum revertitur, quia tunc homo de diaboli servitute liberatur. Sed iste quidem jubilaeus, nisi semel haberi non potest: alii vero jubilaei toties habentur, quoties per poenitentiam, reddita libertate, peccata solvuntur. Quod autem ait: »Quia aedes Levitarum, quae in urbibus sunt, semper possunt redimi, suburbana vero eorum [Col. 0458D] nunquam debeant vendi,« ad litteram tantum intelligere sufficit; aedificia enim ecclesiastica pro ipsius Ecclesiae utilitate, ad pensionem quidem locari possunt, penitus autem alienari non possunt. Et hoc quidem, quia in urbibus sunt, et non facile celantur, vel oblivioni traduntur; suburbana vero, quia ab hominum conspectu longe sunt, ad tempus etiam, et conditionaliter sine periculo vendi non possunt. Habent ergo sempiternam possessionem, et nullatenus alienari debent.

Illi vero, qui seipsos alicui vendiderunt, per seipsos, vel ab aliis redimi possunt [(281) 1Kb] . Non enim ut servi, sed quasi coloni habentur, aut mercenarii, [Col. 0459A] in quo satis misericorditer provisum est a Deo, dum qui venditus fuit, ad pretii tantum restitutionem tenetur, et qui emerat, accepto pretio, in nullo damnificatur. Utinam haec a Christianis observarentur, dum pauperibus divites subvenirent absque fenore importuno, et pauperes divitibus servitia praestarent absque rerum suarum jactura! Saepe enim vidimus parva pecunia mutuata totam subito pauperum substantiam devorari.



CAPUT XXVI.

Hinc autem sequitur sermo valde prolixus, in quo multa beneficia pollicetur Dominus filiis Israel, si ei obedientes fuerint et ejus mandata custodierint. Econtra vero, si inobedientes fuerint, comminator eis multa mala. Haec autem omnia juxta litteram eis [Col. 0459B] accidisse intelligere poterit quicunque eorum historias diligenter legerit: »Scripta sunt autem, ut Apostolus, ait, ad correctionem nostram, in quos fines saeculorum devenerun (I Cor. X, 11).« In his autem, quia satis per se facilia sunt, diutius immorari non est necesse. De his qui semetipsos voverunt Deo, ut in sequenti capite.



CAPUT XXVII.

»Homo qui votum fecerit et spoponderit Deo animam suam sub aestimatione dabit pretium. Si masculus fuerit, a vigesimo anno usque ad sexagesimum annum, dabit quinquaginta siclos argenti, ad mensuram sanctuarii: si mulier triginta. A quinto autem anno usque ad vigesimum, masculus dabit viginti siclos, femina decem,« etc. [Col. 0459C] Dicit quidem Dominus: »Vovete, et reddite Deo vestro (Psal. LXXV, 12),« attamen hic vota redimi permittit. Ego quidem non de omni voto hoc intelligo, praesertim cum dicatur de anima ipsa. Qui ergo peccat in voto, redimat votum, et det pretium sub aestimatione. Sub aestimatione quidem, quia et sexus, et aetas, et facultas in solvendo pretio considerari debet; aliter enim viri, aliter feminae, aliter infantes et pueri, aliter adolescentes et juvenes, et aliter senes et pauperes, aliter divites et sapientes, et aliter insipientes judicandi sunt. Et quamvis in pretio sit majus et minus, attamen in satisfactione aequalitas est. Non enim minus satisfacit qui quinque siclos solvit quam ille qui solvit quinquaginta. Inde etiam mulierem, quae duo minuta in gazophylacium [Col. 0459D] posuit, plus omnibus posuisse Dominus ipse testatur (Luc. XXI, 1), non enim habuit amplius quid poneret. Sic ergo in dandis poenitentiis aetas, fortitudo, scientia, facultas, conditio, voluntas, et similia consideranda sunt. Multi enim sunt qui neque vinum bibunt, neque carnes edunt, qui non tantum satisfaciunt quantum illi qui his in sobrietate pro corporis qualitate et necessitate utuntur. Sic enim Apostolus eos laudat qui comedunt omnia, sicut et illos qui comedunt olera, et sicut illos qui judicant omnem diem, et illos qui judicant diem ante diem (Rom. XIV, 21). Ille ergo qui masculus est, et fortis a vigesimo anno usque ad sexagesimum (in his enim viget aetas) dabit quinquaginta siclos, id est majori [Col. 0460A] et perfectiori poenitentia satisfaciat. Hoc autem ad mensuram sanctuarii, id est secundum judicium sacerdotum. Mulier autem, quae mollior est, et cui de virili fortitudine, et scientia aliquid deest, dabit triginta. Qui numerus quamvis in quantitate differat a superiori, in redemptione tamen animae inferior non est. Sic enim triginta siclis redimitur anima, sicut et quinquaginta. Trigesimo namque anno aquas sanctificans baptizatus est Christus; die vero quinquagesimo in Spiritu sancto, et igne apostoli baptizantur. Unde ipse Dominus ait: »Vos autem baptizabimini in Spiritu sancto, non post multos hos dies (Act. I, 5).« Tantis ergo siclis redimitur anima, quae ita vel ita mundata solvitur a peccatis. Sufficit enim animae, 170 si tanto pretio redimatur, quanto ipse [Col. 0460B] Salvator venditus est. Similiter autem et viginti siclis perfectissime redimitur et votum et anima, quoniam qui legis Decalogum intelligentia et observantia duplicat, nihil est quod ultra satisfacere valeat. Quindecim quoque siclorum redemptionem Salomon perfectam esse significans, ait: »Da partem septem, nec non et octo (Eccle. XI, 2),« his enim partibus constat iste numerus, per quas praesens vita et futura significantur. Utrique autem vitae dat partem, qui sic per istam transit ut alteram non amittat. Cur autem utramque vitam unum significet, notissimum est. Veniamus nunc per ordinem ad decem siclos, per quos, quia decem verba legis intelliguntur, nullo alio pretio melius quam hoc anima redimitur. Perfecte etiam ille animam suam redimit [Col. 0460C] qui pro ejus redemptione quinque siclos persolvit, id est qui quinque sui corporis sensus ad serviendum Domino tradit. Restat nunc ut de tribus siclis dicamus, et perfectam in eis quoque redemptionem esse ostendamus. Duo enim sicli anima et corpus, tertius autem omnis nostra possessio intelligitur. Qui enim seipsum et omnia Domino reddit, perfecte satisfacit, de quo Dominus ait: »Si vis perfectus esse, vende omnia quae habes, et da pauperibus (Matth. XIX, 12).« Constat ergo quoniam animae redemptio, quamvis in quantitate differat, in solutionis tamen perfectione non differt.

»Si pauper fuerit, et aestimationem reddere non valebit, stabit coram sacerdote, et quantum ille aestimaverit, et viderit eum posse reddere, tantum [Col. 0460D] dabit.« Haec enim paupertas non temporalium divitiarum, sed scientiae et virtutum esse videtur, quae secundum providi sacerdotis arbitrium judicari debet. Hoc est enim quod Dominus ait: »Quia servus nesciens voluntatem domini sui, et non faciens digna, plagis vapulabit paucis (Luc. XII, 48).« Inde phreneticis et insanis peccata quae committunt non imputantur.

»Animal autem quod immolari potest Deo, si quis voverit, sanctum erit, et mutari non poterit (id est nec melius malo, nec pejus bono). Quod si mutaverit et ipsum quod mutatum est, et illud pro quo mutatum est, consecratum est Domino.« Nullum enim animal nisi mundum immolatur Domino [Col. 0461A] [(282) 1Kb] . Sed quid est animal mundum, nisi opus bonum omnique malitia mundum? Hoc autem qui voverit, reddere oportebit, et mutare non poterit. Vovere enim, et jurare proxima sibi, et valde similia sunt. Si quis autem pro voto aliquid aliud reddiderit, pro quo a voto se solvi arbitretur, errat; sed illud quod pro voti redemptione fit, Domini est, id est a Domino recipietur, et ipsum insuper votum compleri oportebit. Sancta ergo vota reddenda, iniqua vero redimenda sunt. Unde et subditur:

»Animal immundum, quod immolari Domino non potest, si quis voverit, adducetur ante sacerdotem, qui judicans utrum bonum, vel malum sit, statuet pretium, quod si dare valuerit, addet praeter [Col. 0461B] aestimationem quintam partem.« Quid enim animal immundum, nisi opus malum? quod quia Dominus non recipit, ei immolari nequit. Hoc autem sicut vovere, ita et facere malum est. Verumtamen si quis tale aliquid voverit, veniat ad sacerdotem, eique votum suum manifestet, qui si cognoverit malum esse, statuet pretium, quo redimatur; melius est enim ut redimatur quam ut agatur. Hoc autem pretium poenitentiae satisfactio est; quod pretium si dare voluerit ille qui offert, addet super aestimationem quintam partem, agens poenitentiam, quae in quinque corporis sensibus consistit. Tale enim votum illi fecerunt qui se non prius manducare et bibere voverunt quam Apostolum interficerent.

[Col. 0461C] »Homo si voverit domum suam, et sanctificaverit Domino, considerabit eam sacerdos, utrum bona, an mala sit, et juxta pretium quod ab eo fuerit constitutum, venundabitur; sin autem ille qui voverat voluerit redimere illam, dabit quintam partem aestimationis supra, et habebit domum.« Hoc enim quamvis ad litteram sit dictum, spiritualiter tamen aliquid significare potest. Saepe enim in divino eloquio et domus, et templum, et tabernaculum vocatur. Unde manifestum est quia nemo fidelium est, qui domum suam Deo non voverit et sanctificaverit, siquidem seipsum per fidem et baptismum Domino tradidit. Considerat autem sacerdos hanc domum, utrum bona, an mala sit, constituitque pretium quo venundatur [(283) 1Kb] ; quia aliter bona, et [Col. 0461D] aliter venditur mala. Bona enim domus virtutum pretio venditur Deo. De mala vero dicitur id quod Apostolus ait: »Ego, inquit, carnalis sum, venundatus sub peccato (Rom. VII, 14).« Altera ergo mundatur, ut splendeat, altera vero vastatur, ut ruat, quam si ille, qui voverat redimere voluerit, dabit quintam partem aestimationis supra, et habebit domum. Qui igitur peccando perdidit domum, non nisi poenitendo et satisfaciendo, eam iterum habere potest; talis enim domus peccando perditur; qui enim bene vovet, id reddat quod vovit. Non enim indiget hoc votum redemptione; indigeret autem, [Col. 0462A] si redditum non esset, vel si redditum violatum esset.

»Quod si agrum possessionis suae voverit, et consecraverit Domino juxta mensuram sementis, aestimabitur pretium. Si triginta modiis hordei seritur terra, quinquaginta siclis vendetur argenti. Si statim ab anno incipientis jubilaei voverit agrum, quantum valere potest, tantum aestimabitur. Sin autem post aliquantum temporis supputabit 171 sacerdos pecuniam, juxta annorum, qui reliqui sunt, numerum, usque ad jubilaeum, et detrahent ex pretio. Quod si voluerit agrum ille qui voverit, addet quintam partem aestimatae pecuniae, et possidebit eum.« Haec autem, et caetera, quae subsequuntur de agrorum possessione, ad litteram [Col. 0462B] intelligantur, quae quidem ut scriberentur, multis de causis necessarium fuit. In eo enim quod pretium, error, fraus, lites et preces tolluntur, sacerdotum avaritia refrenatur. Haec enim omnia inter ementes et vendentes accidere solent; quae quidem ideo hic esse non possunt, quia pretium, et tempus et venditionis modus determinatur; ita ut neque charius emi possit, neque vilius vendi. Denique quintam partem super aestimationem addere praecipit, quatenus ille, qui possessionem suam Domino vovit, non magnum desiderium redimendi habeat, dum sibi ad redimendum chariorem esse cognoscit. Poterat enim homo a principio, et priusquam Domino consecraretur, eam quam voverat possessionem redimere, quae ideo ei charius quam aliis vendebatur, [Col. 0462C] quoniam alii non possessionem ipsam, sed usumfructus solummodo emebant; ipse vero ipsam possessionem jure haereditario redimebat. Semel enim Domino aliquid consecratum, nec vendi, nec redimi, ulterius poterat: aliae possessiones in jubilaeo ad proprios dominos revertebantur. Poterat ergo quilibet suam possessionem Domino dare, aliis vero vendere, et penitus alienare non poterat. Valde ergo haec scribere necessarium fuit ut cum de aliis possessionibus supra dixerat, de domini quoque possessionibus non taceret, ne forte inter has et illas nullam putaret esse distantiam. Sequitur:

»Sin autem voluerit redimere, sed alteri cuilibet fuerit venundatus, ultra eum qui voverat, redimere non poterit, qui cum quoque jubilaei venerit [Col. 0462D] dies, sanctificatus erit Domino, et possessio consecrata ad jus pertinebit sacerdotum.« Hoc est enim quod modo diximus, quia ille qui vendiderat statim a principio agrum suum redimere posset. Si vero alteri cuilibet prius venderetur (vendebatur autem non possessione, sed usu) jam alter ille, qui voverat, eum redimere non poterat; sed veniente jubilaeo, quasi Deo consecratus ad jus sacerdotum pertinebat.

»Si ager emptus est, et non de possessione majorum sanctificatus fuerit Domino; supputabit sacerdos juxta annorum numerum, usque ad jubilaeum, [Col. 0463A] pretium, et dabit ille qui voverat eum Domino. In jubilaeo autem revertetur ad dominum qui vendiderat eum, et habuerat in sortem possessionis suae.« Quia enim jure haereditario alterius agrum nemo emere poterat, si quis agrum, cujus usum exuerat, et quem de possessione antiquorum parentum suorum non possidebat, Domino vovisset, non ideo quidem Domino erat, sed veniente jubilaeo ad priorem dominum qui eum vendiderat, et cujus haereditas fuerat, revertebatur; ille vero, [Col. 0464A] qui eum emerat, et Domino voverat, ad jubilaeum scilicet eum redimendi licentiam habebat. Expositis autem omnibus quae in hoc profundissimo volumine expositione indigere videbantur, Domino nostro Jesu Christo gratias agamus, quem quicunque sequitur non ambulat in tenebris, sed veri luminis splendore illustratur; cui cum Patre coaeterno, et Spiritu sancto est honor et gloria, regnum et imperium, virtus et potestas, et nunc, et semper, et per infinita saecula saeculorum. Amen.

Explicit liber Levitici.



INCIPIT EXPOSITIO IN NUMEROS.
[Col. 0463]


172 CAPUT PRIMUM.
[Col. 0463B]

»Locutus est Dominus ad Moysen in deserto Sinai, in tabernaculo foederis, primo die mensis secundi, anno altero egressionis eorum ex Aegypto, dicens: Tollite summam universae congregationis filiorum Israel per cognationes et domos suas, et nomina singulorum qui sexus est masculini, a vigesimo anno et supra, omnium virorum fortium ex Israel, et numerabitis eos per turmas suas, tu et Aaron. Eruntque vobis principes tribuum ac domorum in cognationibus suis illi quorum nomina haec sunt.« Quicunque enim in Evangelio Dominum nostrum Jesum Christum dicentem audivit: »Vestri autem capilli capitis omnes numerati sunt (Matth. X, 30),« intelligere debet quid significet [Col. 0463C] quod Dei populus numeratur. Novit enim Dominus et nomina et numerum electorum suorum, et revera beati, qui in Dei exercitu numerati, et quorum nomina scripta sunt in libro vitae. De his enim perire aliquem impossibile est, ideoque soli masculi et viri fortes a vigesimo anno et supra non immerito hoc in loco numerantur; tales enim pugnare, et in hostem ciere decet, quos et sexus, et aetas, et fortitudo commendat. Sed quare a vigesimo anno et supra, nisi quia bis decem viginti sunt? decem enim sunt verba legis, in quibus omnis scientiae plenitudo continetur, quae quicunque duplicaverit, et secundum litteram et spiritualiter ea intelligat, secure contra Judaeos et haereticos et disputare et pugnare valebit. Qui vero hoc numero aliquid [Col. 0463D] minus habent, in tali certamine facile superantur. Viginti quoque annos habere, est divinae legis scientiam dupliciter intelligere: qui vero ea quae intelligit operatur, etiam supra viginti aliquid habere videtur. Sed quid per Moysen et Aaron, qui et pugnatores numerant, et duodecim super eos principes eligunt, nisi Christus Dominus noster significatur? Ipse enim et legislator est sicut Moyses, et sacerdos sicut Aaron. Ipse quoque duodecim suae militiae principes [Col. 0464B] elegit quos et apostolos nominavit, quibus in Evangelio loquitur dicens: »Non vos me elegistis, sed ego elegi vos (Joan. XV, 16).« De hoc autem capitulo ista sufficiant.

»Locutusque est Dominus ad Moysen, dicens: Tribum Levi noli numerare, neque pones summam eorum cum filiis Israel; sed constitue eos super tabernaculum testimonii, et cuncta vasa ejus, et quidquid ad caeremonias pertinet, ipsi portabunt et tabernaculum et omnia utensilia ejus, et erunt in ministerio, et per gyrum tabernaculi mutabuntur.« Numeratur quidem tribus Levi, sicut postea declarabitur; ejus tamen numeri summa cum caeteris non ponitur, majoribus enim haec tribus vacat mysteriis. Multam enim differentiam habet a reliquo populo [Col. 0464C] clericorum ordo, qui per hanc tribum significatur. Ipse enim constitutus est super tabernaculum testimonii, ipse super totam Ecclesiam obtinet principatum, ipse ejus vasa et caeremonias, ipsum quoque tabernaculum, et cuncta ejus utensilia portat, quoniam totam Ecclesiam, ejusque sacramenta regit, ordinat et disponit. Unde non immerito, quoniam isti totius tabernaculi sunt ministri et custodes, circa ipsum tabernaculum proxima sua tentoria figunt. Post eos autem caetera multitudo, unusquisque secundum ordinem sibi dispositum castrametatur. Nemo vero praeter illos ad tabernaculum deponendum, vel erigendum, aut aliquo modo disponendum, accedere audebat, quoniam quicunque externorum accesserat, occidebatur. Hoc autem si nostri reges [Col. 0464D] et principes intelligerent, ecclesiastica sibi officia non usurparent.



CAPUT II.

Ipse quoque castrorum ordo, tam bene dispositus, magnum aliquid significare videtur. In medio enim tabernaculum figebatur, cui proximi per gyrum Levitae castrametabantur, deinde vero ad orientalem plagam Judas figebat tentoria, in cujus exercitu Isachar et Zabulon adnumerati, per turmas suas [Col. 0465A] semper primi egrediebantur; ad meridiem autem ponebant castra filii Ruben, in quibus Simeon et Gad connumerati sunt; ad occidentalem vero plagam erant castra filiorum Ephraim, et simul cum eis Manasses et Benjamin. At vero ad aquilonem castrametati sunt Dan, atque juxta Aser et Nephthalim, et isti quidem semper novissimi proficiscebantur. Merito igitur de Ecclesia dicitur: »Pulchra ut luna, electa ut sol, terribilis ut castrorum acies ordinata (Cant. VI, 9).« Nihil in ea inordinate, indecenter, temere, et incomposite fieri debet, unusquisque in suo ordine maneat, priori inferior non se praeferat.



173 CAPUT III.

»Locutusque est Dominus ad Moysen, dicens: [Col. 0465B] Applica tribum Levi, et fac stare in conspectu Aaron sacerdotis, ut ministrent ei, et excubent; et observent quidquid ad cultum pertinet multitudinis coram tabernaculo testimonii, et custodiant vasa tabernaculi, servientes in ministerio ejus. Dabisque dono Levitas Aaron et filiis ejus, quibus traditi sunt a filiis Israel: Aaron autem et filios ejus constitues super cultum sacerdotii. Externus qui ad ministrandum accesserit morietur.« Intelligite haec, Levitae, aperite oculos, videte, non vos superbia inflet, scitote quia ministri estis episcoporum et sacerdotum, et non solum ministri, sed dono dati ad serviendum, ab obediendum, eorumque monitis et jussionibus obsequendum. Si enim vos aliter feceritis, moriemini, sicut et externus, qui ad ministrandum accesserit, morietur.

»Locutusque est Dominus ad Moysen, dicens: Ego tuli Levitas a filiis Israel pro omni primogenito, qui aperit vulvam in Israel, eruntque Levitae mei. Meum est enim omne primogenitum, ex quo percussi primogenitos in terra Aegypti, sanctificavi mihi quidquid primum nascitur in Israel; ab homine usque ad pecus mei sunt: ego Dominus.« In primogenitis enim Aegyptiorum, quos Dominus percussit, primum et originale peccatum in cunctis fidelibus se suo sanguine, et aqua baptismatis delere significavit. Pro his autem omnia primogenita filiorum Israel sibi vindicavit, quia, destructo originali peccato, fidem (quae Christianae religionis prima et maxima est, et ex qua anima [Col. 0465D] quae mortua erat vivificatur) se diligere, sibique placere ostendit: sicut enim illo peccato moriuntur omnes, ita hac virtute vivificantur omnes, secundum illud: »Justus ex fide vivit (Gal. III, 11).« Sed quia non omnes, qui fidem habent, Ecclesiae sacramentis digni, et idonei sunt, ideo sola Levitica tribus ad serviendum in tabernaculo pro primogenitis a Deo eligitur, ut sicut haec tribus una erat in genere, ita omnis clericorum ordo, unus idemque sit in religione. Hoc enim Apostolus significans, episcopos, et presbyteros et diaconos sine crimine esse jubet.

Hinc autem praecipit Dominus Moysi ut numeret omnes masculos de tribu Levi, ab uno mense et supra, [Col. 0466A] numeret et omnes primogenitos masculini generis similiter ab uno mense et supra de caeteris tribubus filiorum Israel. Sed quia plures fuerunt primogeniti totius Israel, quam soli masculi tribus Levi, omnes eos qui superfuerunt ex tunc et postea pretio quinque siclorum post unum mensem redimi praecepit. Siclus viginti obolos habet. Quid est autem, quod soli masculi numerantur, nisi quia illi in Dei militia computantur, qui neque femineae sint fragilitatis, neque, sicut Eva, facile decipiuntur? Numerantur ab uno mense et supra, qua in re totam hanc militiam ex solis fidelibus constare significatur. Post unum etenim mensem omnes primogeniti ad templum ferebantur, et Domino a parentibus offerebantur; quia ergo ante unum mensem Deo non [Col. 0466B] dantur, merito ante unum mensem in Dei exercitu non computantur. Numerantur ergo per unum mensem, id est postquam Ecclesiae conjuncti et Deo redditi sunt, et jam per fidem ei adhaerent. Unde etiam post unum mensem redimuntur, quia ante unum mensem nullius pretii sunt, si quidem neque ad templum allati, nec in templo Deo oblati, nec Ecclesiae sociati sunt. Redimuntur autem primogeniti quinque siclis argenti, per quos isti quinque libri Moysi significantur. Qui bene argentei esse dicuntur, quoniam puri sunt et veraces, nullaque falsitate corrupti, secundum illud: »Eloquia Domini, eloquia casta, argentum igne examinatum (Psal. XI, 7).« Hi autem sicli ad mensuram sanctuarii a sacerdotibus suscipiuntur, si dupliciter, id est ad [Col. 0466C] litteram et spiritualiter, intelligantur. Inde enim et viginti obolos habere dicuntur, quoniam in hoc numero legis verba duplicantur; decem enim sunt quae, si dupliciter intelligantur, omnem divinae legis in se continent plenitudinem; si vero duplicata non fuerint, tales sicli non erunt ad mensuram sanctuarii. Qui autem redimuntur, non se continuo a servitio tabernaculi liberos esse putent, liberi quidem ab altaris officio, non tamen liberi sunt a servitio; in eo enim quod quinque siclos dederunt, horum quinque librorum fidem, scientiam et doctrinam se recipere, tenere et observare promiserunt. Redimamus ergo primogenita nostra, redimamus fidem nostram, indiget enim redemptione, quia sine operibus mortua est; demus pro ea quinque siclos, reddamus [Col. 0466D] Domino hos quinque libros; reddamus, inquam, non solum legendo, verum etiam et credendo et agendo, quoque doctrinam et fidem tenendo.



CAPUT IV.

Sequitur autem de eo quod praeceperat Dominus Moysi, ut numeraret filios Levi, eos scilicet qui erant a triginta annis et supra, usque ad annum quinquagesimum, et constitueret unicuique cujus servitii in templo esse deberet. Praecepit ergo ut filii Caath portarent arcam testimonii, et mensam propositionis in qua semper panes erant, et simul cum ea thuribula, mortariola, cyathos, et crateres ferrent et candelabrum cum lucernis, forcipibus, emunctoriis, et cunctis vasis olei, quae ad concianandas [Col. 0467A] 174 lucernas necessaria sunt, similiter autem et altare aureum, nec non et aliud altare cum omnibus vasis suis; et ista quidem sunt onera filiorum Caath. Filii vero Gerson portabant omnes cortinas tabernaculi et atrii tabernaculi, et tectum, et tentorium et funiculos. At vero filii Merari tabulas, et vectes, et columnas et bases ferebant. Haec autem omnia fiebant juxta praeceptum, et dispositionem Aaron et filiorum ejus; ipsi enim tabernaculum erigebant, ipsi, quando castra movenda erant, tabernaculum et sancta sanctorum ingredientes, ipsumque tabernaculum deponentes, arcam, et mensam, et candelabrum, caeteraque onera filiorum Caath pallio hyacinthino involventes, eos sic involuta portare jubebant. Quia in re manifestum est quoniam [Col. 0467B] ad episcopos contemplationi vacare, et majora Ecclesiae sacramenta tractare et agere pertinet; ita Levitae caeterique ordines minores in exterioribus officiis fideliter laborare, desudare debent, ut nemo inutilis, nemo otiosus inveniatur, sed majorum jussionem, et dispositionem confestim minorum obedientia consequatur. Quid autem arca Testamenti, quid mensa et candelabrum, quid cortinae et tabulae, quid columnae caeteraque significent, diligitentissime in Exodo exposuimus. Quod autem haec omnia pallio hyacinthino exterius involuta feruntur, hoc significare puto quod omnis fidelis anima, sive in prosperis, sive in adversis, sanctam, coelicam et angelicam vitam et agere et ostendere debeat. Tali enim pallio involutus erat ille qui, in terris adhuc [Col. 0467C] positus, dicebat: »Nostra autem conversatio in coelis est (Philip. III, 20);« hyacinthus enim coeli colorem imitatur. Sed quare isti a trigesimo usque ad quinquagesimum annum numerantur, nisi quia Ecclesiae ministros aetate et sapientia fortes et prudentes esse oportet? Maxime enim hisce annis viget aetas, utpote juventus, quae aliarum aetatum praecipua est; viginti enim anni sunt a trigesimo ad quinquagesimum, quo numero quid significetur, satis jam diximus. Et trigesimo quidem anno Salvator noster baptizatus est, doctrina et opere suae malestatis potentiam ostendere coepit.



CAPUT V.

»Locutusque est Dominus ad Moysen, dicens: [Col. 0467D] Praecipe filiis Israel, ut ejiciant de castris omnem leprosum, et qui semine fluit, pollutusque est super mortuo, tam masculos quam feminas ejicite de castris, ne contaminent ea, cum habitaverint vobiscum.« Leprosa est enim omnis anima infidelis, et criminosa, praecipue autem Simoniaca et haeretica pravitate infecta. Semine autem fluere, est errorem in populo seminare. Pollutus vero super mortuo dicitur qui mortui hominis cadaver tetigit, per quem nemo melius quam corporis et animae homicida intelligi potest. Tales enim de Ecclesia ejiciantur, ne sua cohabitatione eam polluant: »Qui tetigerit picem, inquinabitur ab ea (Eccli. XIII, 1);« et: »Corrumpunt bonos mores colloquia prava (I Cor. XV, 35).«

[Col. 0468A] »Vir, sive mulier, cum transgressi fuerint mandatum Domini, atque deliquerint, confitebuntur peccatum suum, et reddent ipsum caput, quintamque partem desuper ei in quem peccaverint. Sin autem non fuerit qui recipiat, dabitur Domino, et erit sacerdotis, excepto ariete qui offertur pro expiatione, ut sit placabilis hostia.« Hoc autem capitulo manifeste ostenditur, quoniam illi qui aliena rapiunt, nisi ea in integrum restituant, et de injuria satisfaciant, quod eorum confessio sit inutilis et poenitentia infructuosa. Quintus enim in sensibus tactus est, per quem furta et rapinae fiunt. Hanc ergo quintam partem raptores reddunt, quando se non ulterius fraudulenter aliena tangere promittunt. Bene autem, si non fuerit qui recipiat haec, Domino [Col. 0468B] dantur, quoniam ipsius sunt omnia, et ei cuncta jure debentur; ipse enim poenitentis affectum recipit, ipse nulli poenitenti, et satisfacere volenti indulgentiae januam claudit. Sunt autem haec sacerdotis, quia ad ipsum pertinet, et poenitentes suscipere et suis intercessionibus peccata delere. Quid per arietem qui offertur pro expiatione. significatur, nisi quia omnis qui sic peccat, post satisfactionem innocenter vivere debet, ut jam non lupus sit rapiens, sed aries, nulli nocendo? aliter nec hostia placabilis, nec poenitentia erit fructuosa.

»Si spiritus zelotypiae concitaverit virum contra uxorem suam, quae polluta est, vel falsa suspicione appetitur, adducet eam ad sacerdotem et offeret oblationem pro illa, decimam partem sati [Col. 0468C] farinae hordeaceae. Non fun det super eam oleum, nec imponet thus, quia sacrificium zelotypiae est, et oblatio investigans adulterium.« Vir enim iste zelotypus Christus Jesus intelligi potest, cujus uxor non solum Ecclesia, verum etiam unaquaeque anima intelligitur. Dicitur enim zelotypus, id est suspiciosus, non secundum se, qui omnia novit, sed secundum nos qui ejus membra sumus; taliter enim se esurire, et sitire, et nudum, et infirmum esse dicit, non utique, quod ejus omnipotens natura horum aliquid patiatur. Sic ergo in nobis zelotypus est, sicut esuriens, et sitiens, nudus, et infirmus. Spiritu ergo zelotypiae ipse Jesus incitatur in nobis, quando nos pro ejus amore contra aliquem incitamur, quem in fide catholica suspiciosum habemus. [Col. 0468D] Talem enim ducere debemus ad sacerdotem, id est ad concilium episcoporum et sacerdotum, et offerre oblationem pro illo; quam oblationem? decimam partem sati farinae hordeaceae. Decem enim sunt verba legis, quorum quidem decimam partem, hanc farinam 175 esse puto; satum ergo farinae, totum librum legis, unumquodque vero mandatorum, decimam partem sati intelligimus. Ut, v. g., »non moechaberis (Exod. XX, 14);« hoc ergo mandatum hic offertur, hoc in concilio recitatur, hoc adversum mulierem adducitur, quae de adulterio accusatur. Unde et bene talis farina hordeacea dicitur, quia mestis faucibus cordis ab utraque parte suscipitur. Quis est enim qui de haeresibus libenter vel tractet, [Col. 0469A] vel tractare audiat? Super hanc autem farinam neque oleum funditur, neque thus imponitur, quoniam tali accusationi nemo misericordiam, nemo suavitatis assensum praebere debet; debet autem omnibus horribilis et fetida apparere. Hoc autem audiant illi qui adulando haereticos ungunt, et qui eorum verbis quasi suavi aliquo odore delectantur.

»Deferet ergo eam sacerdos, et statuet coram Domino, assumetque aquam sanctam in vase fictili, et pauxillum terrae de pavimento tabernaculi mittet in eam [(284) 1Kb] .« Quid enim per aquam sanctam, nisi sanctarum Scripturarum exempla? Quid vero per vas fictile, nisi humanum corpus intelligimus? Unde Apostolus tali aqua plenus dicebat: [Col. 0469B] »Habemus thesaurum istum in vasis fictilibus (II Cor. IV, 7).« Pauxillum vero terrae, corpus Christi est, qui de pavimento tabernaculi, id est de carne virginis suscipitur, in qua quasi in tabernaculo ad tempus habitavit. Offert ergo sacerdos, id est aliquis religiosus et sapiens, et statuit coram Domino supradictam farinam, id est zelotypiae oblationem, sive accusationem, quoniam omnia de quibus mulier accusatur in consilio manifestat. Deinde vero assumit aquam sanctam in vase fictili, quoniam omnia fidei catholicae documenta colligit in sacrario pectoris sui. Quibus pauxillum terrae de pavimento tabernaculi admiscet, per quam de Virgine Christi incarnationem intelligimus. His autem ita compositis, recitat sacerdos et mulieris accusationem, [Col. 0469C] et post hoc symbolum catholicae fidei; et hoc est quod ait:

»Cumque steterit mulier coram Domino, discooperiat sacerdos caput ejus, et ponat super manus illius sacrificium recordationis et oblationem zelotypiae.« Stat enim mulier coram Domino, quoniam ille qui accusatur consistit in praesentia sacerdotum. Caput vero illi discooperitur, quando quid in mente habeat, et quam fidem teneat sacerdotis interrogationibus manifestatur. Tunc vero sacrificium recordationis, id est fides catholica et oblatio zelotypiae, id est accusatio criminis ponuntur super manus ejus, id est palam et manifeste ei recitantur; deinde vero sequitur excommunicatio, [Col. 0469D] ut si aliter credit, vel pro aliis alia fingit, eis quae sequuntur maledictionibus subjiciatur. Et hoc est quod sequitur:

»Ipse autem tenebit aquas amarissimas, in quibus cum exsecratione maledicta congessit, adjurabitque eam, et dicet quae sequuntur.« Ipse, inquit, id est sacerdos (qui et mulieris accusationem, et fidei symbolum in concilio recitavit), tenebit aquas amarissimas, per quas libellum examinationis intelligimus, qui totus maledictionibus, et anathemate exaratus est. Dabitque has aquas bibere mulieri, quoniam totam hanc maledictionem, ea audiente et intelligente, leget; qua recitata, respondebit mulier, [Col. 0470A] id est anima, quae de fide accusatur: Amen, amen, id est fiat quod dicitis, si ego aliam quam vos tenetis fidem teneo. Prius tamen sacerdos tollet pugillum de eo quod offertur, et incendet super altare. Quod enim hoc sacrificium fidei symbolum significet, jam superius diximus. De quo quidem pugillo tollimus, quando partem aliquam, et illam praecipue de qua anima accusabatur, a toto separamus. Hanc autem super cordis accusati hominis altare incendimus, postquam hanc fidei partem ei et tenere, et credere, et diligere rationibus suademus. Deinde vero tollat sacerdos de manu ejus sacrificium zelotypiae, et elevabit illud coram Domino, imponetque super altare. Sacrificium enim zelotypiae, decimam partem sati farinae diximus superius, quando decimum quidem [Col. 0470B] legis mandatum exposuimus, illud scilicet quo dicitur: »Non moechaberis (Exod. XX, 14).« Decimum autem, non secundum ordinem, sed secundum numerum dicimus. Hoc autem tollit sacerdos de manu ejus, quando eam non moechatam fuisse ostendit. Elevat autem coram Domino, et ponit super altare, et hoc omnes qui praesto sunt auribus audire, et corde intelligere et credere facit. Quod autem post aquarum bibitionem, mulieris venter, si rea fuerit, tumescit, femurque putrescit, hoc significare puto, quod postquam haereticus excommunicatus et damnatus est, omnis ejus doctrina, et praedicatio gignendi et pariendi vires amittit, omnibusque inutilis, ventosa et fetida esse videtur. Sicut enim ventre et femore mulieres, ita doctrina et [Col. 0470C] praedicatione adulterinos suos haeretici gignunt et pariunt.



CAPUT VI.

»Locutusque est Dominus ad Moysen, dicens: Loquere ad filios Israel, et dices ad eos: Vir sive mulier cum fecerint votum, ut sanctificentur, et se voluerint Domino consecrare, a vino et ab omni quod inebriare potest, abstinebunt; acetum ex vino, et ex qualibet alia potione, et quidquid de uva exprimitur, non bibent, uvas recentes, et siccas non comedent cunctis diebus, quibus ex voto Domino 176 consecrantur, quiquid ex vinea esse potest, ab uva passa usque ad acimum non comedent.« Hoc enim votum, priusquam [Col. 0470D] sanctificentur et baptizentur, omnes Christiani faciunt, quoniam ad fidem venientes, diabolo et omnibus operibus ejus omnibusque pompis ejus abrenuntiant. Quid est enim aliud vinum, et omne quod inebriare potest, non bibere, nisi a vitiis et peccatis abstinere, quibus anima inebriata sensum et rationem, omnemque virtutem et fortitudinem amittit? Unde bene non solum vinum, verum etiam et uvas, quidquid ex vinea, usque ad acimum esse potest, abjicere praecepit, ut non solum agendo, verum etiam neque cogitando peccemus.

»Omni tempore consecrationis suae novacula non transibit super caput ejus, usque ad completum [Col. 0471A] diem quo Domino consecratur. Sanctus erit crescente caesarie capitis ejus.« Caput etenim animae mentem dicimus, cujus quidem capilli sanctae cogitationes intelliguntur. Hic autem Nazaraeus semper ornatus, et nunquam privatus esse debet. Qui enim semper bene cogitat, non facile peccat; malae enim cogitationes sunt causa peccandi, secundum illud: »Ex corde enim exeunt cogitationes malae, adulteria, furta, homicidia (Matth. XIII, 19).« Crescant ergo mentis capilli, crescant bonae cogitationes, quibus Nazaraeus semper ornetur et tucatur. Sequitur:

»Omni tempore consecrationis suae super mortuum non ingredietur, nec super patris quidem, et matris, sororisque funere contaminabitur.« Super [Col. 0471B] mortuum enim ingredi, est mortale et criminale peccatum committere. Patris autem et matris, fratris et sororis funere contaminatur quicunque mala parentum exempla imitatur. Hac autem figura, omnia membra, quae nos scandalizant, a corpore nostro separare jubemur. Hinc autem et Dominus patris funere cuidam se contaminare volenti ait: »Dimitte mortuos sepelire mortuos suos, tu autem vade, et praedica regnum Dei (Matth. VIII, 22).« Mortem ergo fugiamus, et vitam sequamur: »Ego, inquit Dominus, sum via, veritas, et vita (Joan. XIV, 6).« Sequitur:

»Sin autem mortuus fuerit subito quispiam coram eo, polluetur caput consecrationis ejus, radetque caput suum in die purgationis suae; in die [Col. 0471C] septimo radet illud.« Tunc enim subito quispiam morietur coram eo, quando suggerente diabolo peccatum aliquod agit, quo anima moriatur, quae coram eo et in eo est. Et tunc quidem caput consecrationis ejus polluitur, quando ejus mens, ejusque sancta conversatio abominabilis et sordida efficitur. Quod radet illico, ut in ipsa capillorum tonsione insinuet, quo dolore et qua poenitentia interius constringatur. Neque enim decet ut exteriori capillatione pulcher appareat, qui mentem interius peccando decalvavit; neque crubescat poenitere, qui non erubuit peccare. In hoc enim, qui caput radit, crimen se egisse ostendit, quoniam aliter Nazaraeo caput radere non licebat. Quid ergo aliud est caput radere quam per poenitentiam peccatum ostendere.? Ille autem raditur [Col. 0471D] illico, et in eadem die, qui statim poenitentia ductus non tardat converti ad Dominum, neque differt de die in diem. Raditur autem rursus et die septima, ut quemadmodum coepit, sic usque in finem in poenitentia perseveret. »Qui enim perseveraverit usque in finem, hic salvus erit (Matth. XXIV, 13).« Unde et David: »Et peccatum meum contra me est semper (Psal. L, 4).« Septima enim dies ultima est. Prima ergo die, et septima raditur qui, ex quo peccat, poenitere non cessat. Semper ergo rasus, semper poenitens et dolens appareat, qui crimen committit, neque se Nazaraeum et justum fingat qui peccando justitiam amisit.

»In octavo autem die offeret duos turtures et [Col. 0472A] duos pullos columbae sacerdoti in introitu tabernaculi testimonii; facietque sacerdos unum pro peccato et alterum in holocaustum, et deprecabitur pro eo, quia peccavit super mortuo; sanctificabitque caput ejus in die illo, et consecrabit Domino dies separationis illius, offerens agnum anniculum pro peccato; ita tamen, ut dies priores irriti fiant, quoniam polluta est sanctificatio ejus.« Quamvis enim dies judicii octava dicatur (unde et quidem psalmi pro octava intitulantur) tamen omnis dies octava esse potest, quia hujus vitae hebdomada finita, anima a corpore separatur. Hac autem die ille Nazaraeus (qui, quamvis peccaverit, digna tamen poenitentia peccata sua delevit) offert Jesu sacerdoti magno duos turtures, vel duos [Col. 0472B] pullos columbae, id est corporis et animae castitatem et innocentiam. Hoc autem in introitu tabernaculi testimonii, id est in ingressu regni coelestis. Faciet quoque sacerdos alterum pro peccato, et alterum in holocaustum, quoniam per haec et peccata ei dimittet, et Deo Patri reconciliabit, et deprecabitur pro eo. Semper enim, ut Apostolus ait, pro nobis apud Patrem interpellat (Rom. VIII, 34). Et tunc quidem reconciliabit eum, et sanctificabit et consecrabit Domino, offerens agnum anniculum, quia enim post peccatum humiliter poenitens, quasi agnus innocenter vixit, agni innocentia a peccato solvi promeruit, vivat ergo ut agnus, vivat ut humilis, et innocens, qui suam poenitentiam vult sibi esse fructuosam. Quod autem ait: »Ita tamen dies priores irriti [Col. 0472C] fiant,« illud esse videtur, quod per Ezechielem Dominus ait: »Si autem averterit se justus a justitia sua, et fecerit iniquitatem, omnes justitiae ejus quas fecerat, non recordabuntur (Ezech. XVIII, 24).« Si ergo peccaverit justus et poenitentiam egerit, salvabitur quidem, non quia justus fuit, sed quia poenitentiam egit, unde et priores justitiae dies non immerito periisse videntur. Ea vero quae 177 sequuntur de illo Nazareo intelligantur, qui omni tempore vitae suae sine crimine vixit, et usque in finem in bonis operibus perseveravit. Talis enim Apostolus exstitit, qui ait: »Nihil mihi conscius sum (I Cor. IV, 4).« Tales et episcopos, et sacerdotes eligi praecipit. Sequitur:

[Col. 0472D] »Ista est lex consecrationis, cum dies quos ex voto decreverat complebuntur, adducit eum ad ostium tabernaculi foederis, et offert oblationem ejus Domino, agnum anniculum immaculatum in holocaustum et ovem anniculam immaculatam pro peccato, et arietem immaculatum, hostiam pacificam.« Nostrorum autem Nazaraeorum vota non ad tempus fiunt, sed simul cum vita complentur. Cum enim sancti ex hac vita transeunt, tunc et coelestis palatii januas ingrediuntur, tunc sacerdos magnus Jesus Christus offert oblationes eorum Domino, quoniam sanctam vitam et bonam illorum conversationem commendat, eos Patri reconciliat. Per agnum autem, et ovem, et arietem, in quibus totum genus ovium continetur, perfectam innocentiam, [Col. 0473A] humilitatem et simplicitatem intelligimus. Merito igitur cum his offertur qui in his vixit, et ab his virtutibus non recessit. Quoniam autem tali sacrificio delectatur et pacificatur Deus, et peccata dimittit, ideo recte holocaustum, et pro peccato, et hostia pacifica dicitur. Canistrum ergo panum azymorum, qui conspersi sunt oleo, et lagana absque fermento, uncta oleo, ac libamina singulorum offeret sacerdos coram Domino, et faciet tam pro peccato, quam in holocaustum. Arietem vero immolabit hostiam pacificam, offerens simul canistrum azymorum, ac libamina, quae ex more debentur. In his enim omnibus quae azyma sunt et sine fermento, sancta, et sincera et incorrupta vita Nazaraei designatur, qui vixit non in fermento malitiae et nequitiae [Col. 0473B] (I Cor. V, 8), sed in azymis sinceritatis et veritatis, cujus omnia opera, quia nunquam misericordia et pietate caruerunt, merito haec non solum azyma, sed et oleo uncta referuntur. Haec ergo offert Christus sacerdos magnus pro Nazaraeo, quia in talibus illum commendans, Dominum ei per omnia placabilem reddit. Ipse enim dixit: »Qui me confessus fuerit coram hominibus, confitebor et ego eum coram Patre meo (Matth. X, 32).« Sive ergo arietem, sive azymum aliquis pro nobis offerat, innocentis et sincerae vitae nostrae commendatio intelligatur. Sequitur:

»Tunc radetur Nazaraeus ante ostium tabernaculi foederis caesarie consecrationis suae, tolletque capillos [Col. 0473C] ejus sacerdos, et ponet super ignem, qui est suppositus sacrificio pacificorum, et azymum coctum arietis, tortamque absque fermento, uvam de canistro, et laganum azymorum unum, et tradet in manibus Nazaraei, priusquam rasum fuerit caput ejus, susceptaque rursum ab eo, elevabit coram Domino, et sacrificata sacerdoti erunt, sicut pectusculum, quod separari jussum est.« Quomodo voto completo Nazaraeus raditur, non doloris vel poenitentiae, ut supra, indicium et ostentatio est, sed ut ejus capilli in pacificorum sacrificio ponantur, quatenus non solum operibus, verum et cogitationibus Deum placet. Diximus enim per capillos bonas cogitationes significari, quae nimirum totius sacrificii sunt condimentum, quoniam ad cor respicit [Col. 0473D] Deus. Quod vero sacerdos tollit armum arietis, et tortam et laganum, et tradit in manibus Nazaraei; susceptaque rursus ab eo elevat coram Domino, hoc significare videtur quia quidquid boni habemus, a Christo accepimus, per quem et nos ipsos, et bona nostra Deo tandem reddituri sumus. Unde Apostolus ait: »Quid enim habes, quod non accepisti? Quod si accepisti, quid gloriaris, quasi non acceperis?« (I Cor. IV, 7.) Armum habes, quo aliena opera feras, tortam azymam et laganum habes, fidem videlicet et scientiam incorruptam, quae te pascunt et nutriunt. Noli quasi de tuo gloriari, quoniam aliunde ea suscepisti, ideoque quasi non tua, ea sacerdoti te reddere oportet, cujus et sunt, sicut et pectusculum, quod separari jussum est. De Christi namque [Col. 0474A] pectore evangelica praedicatio, fides nostra omnisque nostra bona operatio procedit. Omnia ergo illius sunt. Et quanquam omnibus bene agere licet, evangelizare tamen non omnibus licet, ideo de pectusculo dicitur, quod separari jussum est. Quid est autem quod sequitur: Post haec Nazaraeus potest bibere vinum? Si quidem per vinum vitia et peccata superius significavimus; aliud ergo est hoc vinum, illud videlicet quo anima inebriata omnium aerumnarum omniumque quas hic passa est tribulationum obliviscitur. De quo Psalmista: »Inebriabuntur ab ubertate domus tuae, et torrente voluptatis tuae potabis eos (Psal. XXXV, 9).« Haec autem de Nazaraeo dicta sint.



CAPUT VII.

[Col. 0474B] Sequitur autem de duodecim principibus qui sex plaustra et duodecim boves Domino obtulerunt, quibus tabernaculum et cuncta ejus onera portarentur. Quae quidem valde necessaria erant, et Levitae ejus tabernaculi onera cunctamque supellectilem difficile ferre poterant. In his allegoriam quaerere non videtur necessarium. Ibi allegoria necessario quaerenda est, ubi littera aliquid jubet, vel quod inutile sit, vel quod omnino careat ratione.

»Dixitque Dominus ad Moysen: Singuli duces per singulos dies offerant munera in dedicationem altaris. Primo die obtulit oblationem suam Nahason filius Aminadab de tribu Juda, feceruntque in ea acetabulum 178 argenteum pondo [Col. 0474C] centum viginta siclorum; phiala argentea habens septuaginta siclos, juxta pondus sanctuarii, utrumque plenum simila conspersa oleo in sacrificium; mortariolum ex decem siclis aureis, plenum incenso: bovem de armento, et arietem in holocaustum, hircumque pro peccato, et in sacrificium pacificorum boves duos, arietes quinque, hircos quinque, agnos anniculos quinque. Haec est oblatio Nahason filii Aminadab.« Unusquisque fidelis tabernaculum dici potest, secundum quod Apostolus ait: »Templum enim Dei sanctum est, quod estis vos (I Cor. III, 17),« et altare, quod in eo fit sacrificium Deo acceptabile. Hoc autem altare tunc dedicatur, quando homo ad fidem convertitur, et per baptismum Domino consecratur. Ad cujus dedicationem [Col. 0474D] Ecclesiae duces, episcopi videlicet et sacerdotes, munera offerunt, quoniam legis praecepta, fidei documenta, sanctorum exempla, et vivendi regulam eum instruunt qui noviter conversus in Christi militia incipit. Quid enim per acetabulum, et mortariolum, quae ex solis denis numeris conficiuntur, nisi hunc librum legis intelligimus, qui ex decem praeceptis constituitur? Computa singulorum numerum, et denarium numerum ubique invenies. Quae quidem bene simila oleo conspersa et incensa esse dicuntur, quoniam liber iste, et ea doctrina quae oleo sancti Spiritus, et misericordiae et pietatis unctione abundat, et odore suavissimae intelligentiae plenus est. Et quoniam totus sapientiae et scientiae luce praefulget, non immerito aurea et argentea [Col. 0475A] praedicta vasa esse dicuntur. Sicli vero ad mensuram sanctuarii computantur, quoniam omnia legis praecepta veritatis justitiaeque libra sunt ponderata. Offerunt praeterea praedicti duces in hujus altaris dedicationem bovem de armento, et arietem, et agnum anniculum in holocaustum, quoniam Christi passionem, labores et innocentiam Domini noviter converso annuntiant. Hic enim bos de armento patriarcharum et prophetarum assumptus agrum Ecclesiae coluit, et verbi semine seminavit Hic aries ad victimam ductus non aperuit os suum. Hic est agnus, qui tollit peccata mundi. Hujus ergo exempla laborando, patiendo, et innocenter vivendo sequimur. Nulli autem absurdum videatur, quod etiam hircus dicitur pro peccato, quia propter peccata [Col. 0475B] nostra inter iniquos deputatus est. Obtulerunt autem, et boves duos in sacrificio pacificorum, arietes quinque, hircos quinque, quinque agnos anniculos, quatenus novus miles in his et laborare, et sui corporis sensus regere discat: duos enim boves habemus, animam scilicet et corpus, quibus et jugum Christi, quod suave est, ferimus, et in agro ejus desudamus; quae duo si in nobis consenserint, quidquid petierimus, ut ait evangelista, impetrabimus. Habemus autem et quinque sensus, per quos Deum nobis pacificamus; si tamen innocentes, et mundi fuerint. Omnia enim animalia munda sunt. Hircos tamen immolare, est carnis maceratione libidinosum sensum occidere et superare. Similia autem dona, et sacrificia caeteri quoque duces obtulerunt. Omnibus [Col. 0475C] ergo haec una expositio sufficiat.



CAPUT VIII.

Sequitur autem de candelabro, quod ab australi parte poni praecipitur, ut luceat super mensam, quae ab aquilone posita erat. Hoc enim candelabrum Christus est, de quo in Exodo sufficienter diximus. Quod bene austro ponitur, quoniam »Deus de austro venit, et sanctus de monte Pharan (Habac. III, 3).« De mensa quoque in eodem libro tractavimus, per quam utriusque Testamenti doctrina significatur; quae quidem, nisi hujus candelabri lumine, nec intelligitur, nec illuminatur. Est autem posita ab aquilone, ubi septem diabolos esse Scriptura commemorat. Prius ergo ad hanc mensam accedat, ejusque dapibus reficiatur, quicunque diabobo pugnaturus [Col. 0475D] occurrit.

Hinc autem praecepit Dominus Moysi, ut tollat levitas de medio filiorum Israel, et purificet eos, atque aspergat aqua lustrationis, radantque omnes pilos corporis sui, deinde tollant duos boves, et congregata omni multitudine filiorum Israel, ponent filii Israel manus suas super levitas, et offeret eos Aaron coram Domino, ut serviant in ministerio ejus. Levitae quoque ponent manus super capita boum, ex quibus Moyses unum offert pro peccato, et alterum in holocaustum, et orat pro eis; sicque purificati levitae postea tabernaculum ingrediuntur. Quod autem tunc levitae purificabantur, et aqua sanctificata aspergebantur, et totius carnis pilos radebant, hoc [Col. 0476A] significabat quod nostri quoque levitae, omnisque clericorum ordo ab omni vitiorum sorde purificari, ab omni crimine lavari, et ab omni superflua, et prava cogitatione mundari debent. Ponunt quoque filii Israel manus suas super eos, ut levitae intelligant quanto oneri quantoque labori subjiciantur: pro omnibus enim eos laborare oportet qui manus omnium ferunt, et quod omnium manus in tabernaculo agere debuerant, hoc illi soli faciant qui omnium manus in se susceperunt. Et Aaron quidem offert eos Deo, quoniam episcoporum est reliquos ordines et consecrare et Deo offerre. Sed quid per duos boves, super quos levitae manus suas ponunt, nisi corpus, et animam intelligimus? qui enim corpus et animam suam sapienter domant, et ab omni prava [Col. 0476B] concupiscentia 179 compescunt, illi nimirum his bobus super capita manus suas tenent. Horum enim sapiens domitor Apostolus erat, qui ait: »Castigo corpus meum, et in servitutem redigo (I Cor. IX, 27).« Si autem sic domiti fuerint, tunc Moyses, id est Salvator noster alterum offert pro peccato, et alterum in holocaustum, quatenus eorum sacrificio et peccata solvantur, et Dei gratia suscipiatur. Breviter autem in hoc libro de sacrificiis dicere disposuimus, quoniam in Levitico plenissime disputavimus. Neque difficilia haec illis fore putamus, qui per illum librum transeuntes ad istum perveniunt. Ingrediuntur autem levitae, post hanc purificationem in tabernaculum, quoniam qui sic purificantur, et Ecclesiae, et coeli tabernaculo digni sunt. Tandem in fine hujus [Col. 0476C] capitis praecepit Dominus, ut levitae a vigesimo anno usque ad quinquagesimum in tabernaculo serviant; deinde vero custodes vasorum fiant. Quinquagesimo enim anno, id est jubilaeo, omnis servus redditur libertati, in qua et levitae incipiunt quiescere a labore: necesse enim fuit ut juventute laborarent, et carnem domarent, quatenus carnis voluptates facilius superarent. Hac autem aetate, quoniam jam et vires deficiunt, et calor minuitur, quiescere jubentur: custodiunt tamen tabernaculum, et ea quae in illo sunt; quia saepe contingit, ut virtutes, quae per laborem acquiruntur, per otium perdantur. Nostri corporis tabernaculum, et si quae virtutes in eo sunt, nos custodire oportet, quoniam in qualibet [Col. 0476D] aetate peccare possumus, nobisque diabolus, callidus latro, semper insidiatur.



CAPUT IX.

Praecepit autem Dominus filiis Israel ut faciant Phase in tempore suo, id est quarta decima die mensis primi. Qui autem immundi sunt super anima hominis, aut in via procul, quoniam suo tempore hoc agere nequeunt, faciant illud quarta decima die secundi mensis ad vesperam cum azymis, et lactucis agrestibus. Quid est enim, quod Phase, id est agni immolatio, non fit nisi quarta decima die? Nisi quia ad Christi carnem, et sanguinem nemo accedere debet, qui lumine decem dierum Veteris Testamenti, et quatuor Novi nondum est illustratus. Decem enim sunt verba legis: Evangelia vero quatuor, quorum [Col. 0477A] lumine quorumque fide mundus illuminatur. Ad Phase ergo faciendum dignus non est qui hoc lumine et his diebus illuminatus non est. Id ipsum autem est pollui super anima hominis, quod est pollui super mortuo, quod quidem superius jam dictum et expositum est. Procul autem in via sunt, qui propter peccata, in quibus perseverant, longe ab Ecclesiae religione et a Deo facti sunt, de quibus Psalmista ait: »Longe a peccatoribus salus (Psal. CXVIII, 133).« Hi autem Phase cum caeteris facere non possunt, quoniam »qui hoc indigne manducat et bibit, judicium sibi manducat et bibit, non dijudicans corpus Domini (I Cor. XI, 29).« Mundentur ergo prius, et ad Deum, et ad Ecclesiam revertantur, et sic comedant. Et haec quidem transcurrimus, [Col. 0477B] quoniam in Exodo plenissime dicta sunt [(284*) 1Kb] . De hoc autem sacrificio peregrino et advenae comedere licet, per quos gentiles ad fidem conversos intelligimus. Sequitur autem de nube qua semper tabernaculum tegebatur. Quae et in nocte quidem illuminabat, et in die a solis calore defendebat. Per hanc autem sancti Spiritus gratiae figurantur, quibus nostrae ignorantiae tenebrae illuminantur, et a vitiorum aestu, et a luxuriae ardore defendimur. Nos enim sumus tabernaculum Dei, de quibus ipse ait: »Inhabitabo in illis, et ambulabo in eis (II Cor. VI, 17).« Sed quid est quod ad hujus nubis imperium, tabernaculum et figitur et movetur? nisi quia cum bene agimus, non nostrae potestatis sumus, sed Spiritus, qui in nobis est: ipso enim regimur, [Col. 0477C] ipso docemur, ipso recto itinere ad patriam dirigimur.



CAPUT X.

»Locutus est Dominus ad Moysen, dicens: Fac tibi duas tubas argenteas ductiles, ad quarum vocem castra moveantur, populus congregetur, exercitus ad praelium praeparetur, et in Kalendis aliisque festivitatibus, super holocaustis cum eis decantetur.« Per duas tubas, duo Testamenta intelligere possumus, quae quare argenteae dicantur manifestum est: argentum enim eloquii puritatem designat. Sunt autem et ductiles, quia super incude cordis nostri sancti Spiritus malleo quotidie fabricantur; ductile enim sine malleo et incude fieri non [Col. 0477D] potest. Cum enim Testamentorum praecepta discimus, doctorum linguas, quasi malleum corda nostra ferientes, sentimus. His autem tubis apostoli et doctores de cunctis mundi partibus populos ad Ecclesiam convocaverunt; his nos ad bella parare; his contra hostes dimicare; his nos, et vitia, et malignos spiritus superare docent. Harum quoque sonitu discimus qualiter vivamus, qualiter in via [Col. 0478A] mandatorum Dei curramus, qualiter quoque Deo laudis et jubilationis hostias immolare debeamus: sic enim eorum sonus secundum audientium capacitatem distinguitur, ut unusquisque quid agere debeat facile in eis cognoscere valeat. 180 Hic autem Moyses hortatur Obab filium Raguelis cognatum suum, ut secum proficiscatur, cui ille ait: »Non vadam, sed revertar ad terram, in qua natus sum.« Et ille: »Noli, inquit, nos relinquere: tu enim nosti in quibus locis per desertum castra ponere debeamus, et eris ductor noster.« Quid est enim, quod Moyses gentilem hominem ductorem exercitus ponere vult, cujus ipse Dominus ductor erat? Sciebat, quod homo vanus et superbus, nisi quibusdam laudibus et blanditiis, suae salutis consiliis non [Col. 0478B] acquiesceret. Unde et nobis regula datur, potentes homines et superbos, etiam adulationibus, ad justitiam et veritatem convertere, non esse peccatum [(285) 1Kb] .

»Profectique sunt de monte Domini viam trium dierum, arcaque foederis Domini praecedebat eos, per tres dies providens castrorum locum. Nubes quoque super eos erat, dum incederent.« Quid enim trium dierum via, nisi fides Trinitatis? Primo siquidem die venitur ad Patrem, secundo ad Filium, tertio ad Spiritum sanctum: tanta est via, nec infra stare, nec ultra praecedere licet; alioquin praecedens arca relinquitur, et fides Ecclesiae non tenetur. Qui vero sic ambulant semper nube, et gratia Spiritus sancti obumbrantur.



CAPUT XI.
[Col. 0478C]

»Interea ortum est murmur populi, quasi dolentium, pro labore, contra Dominum. Quod cum audiret, iratus est, et accensus ignis Domini in eos devoravit extremam castrorum partem. Cumque clamasset populus ad Moysen, oravit Moyses ad Dominum, et absorptus est ignis.« De hoc enim Apostolus ait: »Neque murmuraveritis, sicut quidam illorum murmuraverunt, et perierunt ab exterminatore (I Cor. X, 10).« Haec autem omnia in figura contingebant illis, scripta sunt autem ad nostram correctionem. Corrigamur ergo ne et nos similiter pereamus. Ignis enim iste ignem aeternum significat, qui impie murmurantes et Deo detrahentes [Col. 0478D] exuret, praeter eos duntaxat qui poenitentia ducti ad Christum, qui per Moysen significatur, confugientes, ejus auxilio tueri merebuntur.

Sequitur autem de eo quod populus carnium desiderio flevit, cupiens esse in Aegypto, quoniam in mentem ei venerunt cucumeres, porrique, caepe et allia. Unde et Dominus iratus est valde, sed et Moysi res intoleranda visa est. Dedit ergo eis Dominus [Col. 0479A] carnes, mandans illis multitudinem coturnicum in mensam, qui volabant in circuitu castrorum, altitudine duorum cubitorum super terram. Quid est hoc, popule stulte et insipiens, pane coelesti abundas, et caepas et allia concupiscis? Manna respuis, et carnes affectas? Manifesta est igitur haec allegoria. Usque hodie namque Judaeorum populus litteram sequitur quae occidit, non spiritum qui vivificat, carnalem in lege, non spiritualem intelligentiam quaerit. Venit Christus, venit panis vivus, qui de coelo descendit; dedit manna, dedit cibum, qui non perit, sed qui permanet in aeternum, habentem omne delectamentum et omnem saporem suavitatis. Dedit evangelicam praedicationem; aperuit sensum discipulis suis ut Scripturas intelligerent. [Col. 0479B] Hoc est igitur manna, quo interior homo noster et reficitur, et pinguescit. Qui legis praecepta nonnisi ad litteram intelligi volunt, quid aliud, quam cucumeres, et pepones, porrosque, et caepas, et allia comedunt? In his autem etiam haereticorum, philosophorum, et poetarum scripturae significantur. Unde non solum Judaeos, sed promiscuum quoque vulgus, qui cum eis de Aegypto ascenderat, eodem desiderio, haec historia flevisse commemorat. Nos ergo non coturnices juxta terram volantes quaeramus, neque carnalem sequamur intellectum, qui altius a terra non separatur; sed post illam aquilam volare discamus, quae ait: »In principio erat Verbum, et Verbum erat apud Deum, et Deus erat Verbum (Joan. I, 1).« Et merito quidem tunc Dominus iratus est [Col. 0479C] valde; merito quoque Moysi res intoleranda visa est. Quis enim tolerare potest, quod manna respuitur, et caepe, et allia eliguntur? Quis facile ferat, quod populus tanto labore de tam dura servitute ereptus, pro comedendis alliis in Aegyptum redire desiderat? Sed videamus quid sequitur: »Adhuc carnes, inquit, erant in dentibus eorum, nec defecerat hujuscemodi cibus: et ecce furor Domini concitatur in populum, percussitque eum plaga magna nimis.« Apparet ergo eos per omnia esse infelices, quorum prava desideria Deus exaudit: fortasse hos non occidisset nisi ejus carnes male quaesitas dedisset. Rogemus ergo Dominum, ne nos exaudiat, cum male aliquid postulamus. [Col. 0479D] »Haec enim omnia, ait Apostolus, in figura contingebant illis (I Cor. X, 11).«

Nunc autem praecipit Dominus Moysi, tantis malis increduli populi affecto ut eligat septuaginta duos viros de senioribus Israel, qui simul cum eo unus populi ferant, et non ipse solus gravetur. Quod cum factum esset, »descendit Dominus per nubem, et auferens de spiritu, qui erat in 181 Moyse, dedit illis. Cumque requievisset in eis spiritus, prophetaverunt, nec ultra cessaverunt.« Manifestissime namque isti septuaginta duo viri septuaginta [Col. 0480A] et duos Christi discipulos designant, quos non, de alio, sed de illo Spiritu, qui in Christo erat (quem tunc Moyses significabat) Deus implevit, quo repleti Christi magnalia praedicaverunt, nec ulterius a praedicatione cessarunt.



CAPUT XII.

Locutaque est Maria et Aaron contra Moysen propter uxorem ejus Aethiopissam, dicentes: Dominum non solum Moysi, sed sibi quoque esse locutum. Unde et Dominus iratus est valde, erat enim Moyses vir mitissimus super omnes homines. Dixitque Dominus ad Aaron et Mariam: »Quare non timuistis detrahere servo meo Moysi, qui in omni domo mea fidelissimus est? cui ego ore ad os loquor, et palam, et non per aenigmata, et figuras Deum [Col. 0480B] videt; caeteris autem prophetis per somnium et visionem apparebo. Iratusque contra eos abiit; nubes quoque recessit, quae erat super tabernaculum. Et ecce in Maria apparuit candens lepra, quasi nix. Oravitque pro ea Moyses, dicens: Domine Deus, obsecro, sana eam. Cui Dominus: Si pater ejus exspuisset in faciem illius, nonne debuerat saltem septem dierum rubore suffundi? Separetur septem diebus extra castra, et postea revertatur.« Significationem videamus: Moyses enim Christum, uxor ejus Aethiopissa Ecclesiam de peccatoribus collectam, Maria plebem Judaicam, Aaron vero Judaeorum pontifices et sacerdotes designat. Saepe enim Judaeorum plebs atque pontifices contra Christum locuti sunt, dicentes, sibi quoque in scripturis prophetarum [Col. 0480C] Deum esse locutum, quibus magis credendum esset quam Christo: qui quasi uxorem Aethiopissam diligens et complectens, cum publicanis et peccatoribus manducabat. Unde et eis Dominus, quasi Moysi credentibus, in Moyse credere fingentibus dicebat: »Si crederetis Moysi, crederetis utique et mihi; de me enim ipse scripsit (Joan. V, 46).« Quod autem super omnes homines Christus mitissimus fuit, ex eo intelligi potest, quia sicut agnus ad victimam ductus non aperuit os suum, et pro suis quoque crucifixoribus oravit. Et fidelissimus quidem in domo Dei, quae est Ecclesia, exstitit, quia se pro ea morti tradere non dubitavit. In hoc autem quod dicit, quia palam et non per aenigmata; [Col. 0480D] et figuras Deum videt, manifestissime docet quod non de Moyse, sed de Christo in figura Moysi loquebatur. Moysi enim Dominum videre cupienti, Dominus ipse in Exodo loquitur, dicens: »Non videbit me homo, et vivet (Exod. XXXIII, 20).« Et Joannes apostolus: »Deum nemo vidit unquam (Joan. I, 18).« Noster quoque Moyses sic ait: »Nemo vidit Patrem, nisi Filius, et cui voluerit Filius revelare (Matth. XI, 27).« Constat ergo primum Moysen, nonnisi per aenigmata, et figuras Deum vidisse [(286) 2Kb] . Quod autem sequitur: quod [Col. 0481A] Dominus contra eos iratus abiit et nubes recessit a tabernaculo, quid aliud significare putamus, nisi quia Judaeos Salvatori nostro detrahentes, eique credere nolentes, simul cum ipso Pater, et Spiritus sanctus dereliquit? Et tunc quidem in Maria apparuit candens lepra quasi nix, quia impia Judaeorum plebs, ex tunc suae infelicitatis maculis est polluta, pro qua, sicut pro Maria Moyses Christus oravit, dicens: »Pater, ignosce illis; non enim sciunt quid faciunt (Luc. XXIII, 34).« Manet tamen adhuc Synagoga extra castra, quoniam nondum septem dies completi sunt, ut redeat ad Ecclesiam: »Cum enim plenitudo gentium introierit tunc Israel salvus fiet (Rom. XI, 25).« Tunc ergo septem dies isti complebuntur, quoniam non sunt dies nisi septem. Patrem [Col. 0481B] autem in faciem spuere, est aliquem Ecclesiae praelatum contemnere, qui aliquem subjectorum suorum pro suis facinoribus palam, et manifeste redarguit, et excommunicavit. Qui quidem septem dierum rubore perfunditur, si usque ad perfectam poenitentiam, vel etiam quandiu vivit, pro suis peccatis erubescit.



CAPUT XIII.

Hinc autem narratur quod Moyses ex praecepto Domini miserit duodecim viros ex principibus Israel de deserto Pharan, ubi tunc populus morabatur, ad considerandam terram promissionis; erat autem tempus, quando praecoquae uvae vesci possunt. Pergentes igitur exploraverunt terram, abscideruntque palmitem cum uva sua, quem portaverunt in vecte [Col. 0481C] duo viri, reversique sunt post quadraginta dies, portantes quoque de malis 182 granatis et de ficis. Ostendentes autem fructus terrae dixerunt filiis Israel: »Venimus ad terram, quae revera fluit lacte et melle, ut ex his fructibus cognosci potest. Sed cultores fortissimos habet, et urbes grandes et muratas, unde nequaquam ad hunc populum valemus ascendere, quia fortior nobis est. Caleph vero et Josue dicebant: Ascendamus, et possideamus terram. Flevit ergo turba tota illa nocte, volens sibi ducem constituere et reverti in Aegyptum.«



CAPUT XIV.

»Cumque Caleph et Josue, scissis vestibus prae [Col. 0481D] dolore, eos confortarent, ipsique eos jam lapidibus obruere vellent, apparuit gloria Domini super tectum foederis, cunctis videntibus.« Ego quidem hos duodecim principes, duodecim apostolos intelligerem, nisi quia timuerunt, et ad terram promissionis populum ascendere dissuaserunt, eisque ruinae mortisque causa fuerunt. Alia ergo interpretatio [Col. 0482A] quaerenda est. Sed intelligamus modo per istos omnes Ecclesiae principes, id est episcopos, ut per Caleph et Josue, solos bonos; per caeteros autem, omnes alios significemus. Denarius enim numerus, quoniam omnes in se numeros continet, aliquando plures, aliquando omnes significat. Et hic quidem decem remanent, duobus tantum de duodecim subtractis. Per hos ergo decem malos principes, omnes malos Ecclesiae principes intelligamus: omnes enim boni et mali terram viventium laudant, omnes ejus gloriam et benedictionem extollunt, ejusque felicitatis fructus ante audientium aures et oculos praedicando ponunt; sed quoniam male vivunt, et male de se exemplo pravae actionis ab ea repellunt. De his enim Dominus ait: »Quoniam habentes clavem scientiae, ipsi intrare [Col. 0482B] nolunt, et eos qui volunt intrare, non permittunt (Luc. XI, 52).« Malis ergo pereuntibus, soli boni principes terram viventium ingrediuntur.

»Et dixit Dominus ad Moysen: Usquequo detrahet mihi populus iste? Quousque non credet mihi? Voluitque eos interficere; sed oravit pro eis Moyses, dicens: Deus patiens, et multae misericordiae, auferens iniquitatem, et scelera, nullumque innoxium derelinquens, qui visitas peccata patrum in filiis, in tertiam et quartam generationem; dimitte, obsecro, peccatum populi hujus. Dixitque Dominus: Dimisi juxta verbum tuum. Vivo ego, et implebitur gloria Domini universa terra. Attamen omnes qui viderunt majestatem meam, et signa quae feci, et tentaverunt me jam [Col. 0482C] per decem vices, nec obedierunt voci meae, non intrabunt terram promissionis.« Quia enim patiens est Dominus, diu peccatores exspectans, non statim punit; quia misericors est, eorum iniquitates et scelera aufert qui per poenitentiam convertuntur. Nullum tamen innoxium derelinquit, quia non justificabitur in conspectu ejus omnis homo. Visitat autem peccata patrum in filiis in tertiam et quartam generationem, in illis, duntaxat qui patres suos iniquitate et scelera imitantur; alioquin filius non portabit iniquitatem patris. Dimisit autem Dominus propter Moysen servum suum populi peccatum, sed non dimisit poenam peccati: omnes enim propter peccatum hoc per annos quadraginta in deserto mortui sunt, quicunque a viginti annis, et supra [Col. 0482D] numerati fuerant. Et in hoc quidem verum esse probatur quod dicitur: »Quia non vindicat Dominus bis in idipsum.« Quod autem ait, »qui tentaverunt me jam per decem vices,« finitum pro infinito posuit, idemque est per decem vices quod est per multas vices, quoniam hic numerus omnes in se numeros continet.



CAPUT XV.
[Col. 0483A]

»Locutusque est Dominus ad Moysen, dicens: Loquere ad filios Israel, et dices ad eos: Cum ingressi fueritis in terram habitationis vestrae, quam ego dabo vobis, et feceritis oblationem Domino in holocaustum, aut victimam pacificam [(287) 1Kb] , vota solventes, vel sponte offerentes munera, aut in solemnitatibus vestris adolentes odorem suavitatis Domino, de bobus sive de ovibus: offeret, quicunque immolaverit victimam, sacrificium similae, decimam partem ephi, conspersae oleo, quod mensuram habebit quartam partem hin, et vinum ad liba fundenda ejusdem mensurae dabit in holocaustum, sive in victimam per singulos agnos, et per arietes erit sacrificium similae duarum [Col. 0483B] decimarum, quae conspersa sit oleo tertiae partis hin: et vinum ad libamentum tertiae partis ejusdem mensurae offeret in odorem suavitatis Domino. Quando vero de bobus feceris holocaustum, aut hostiam, impleas votum, vel pacificas hostias Domino dabis per singulos boves, similae tres decimas conspersae oleo, quod habet modium mensurae hin et vinum ad liba fundenda ejusdem mensurae, in oblationem suavissimi odoris Domino. Sic facies per singulos boves, et arietes, et agnos, et haedos. Tam indigenae quam peregrini eodem ritu offerent sacrificia: unum praeceptum, atque judicium erit tam vobis quam advenis terrae.« Significationem videamus. Quare enim filiis Israel modo dicitur, ut priusquam ad [Col. 0483C] terram promissionis venerint, in omni holocausto similam, et oleum, et vinum offerant, nisi 183 quia in deserto haec non habebant? praecipitur ergo eis ut priusquam his abundaverint, quicunque immolaverit agnum, offerat et sacrificium similae decimam partem ephi, et olei et vini quartam partem hin. Qui vero immolaverit arietem, offerat cum eo duas decimas similae, decimam partem hin. At vero qui bovem Domino obtulerit, offeret simul cum eo duas decimas similae, et vini et olei totum hin. Hoc autem holocaustum, et haec sacrificia non quaeramus extra nos. Omnia haec si volumus, in nobis invenire possumus. Nos sumus agni, et arietes et boves, nos et simila et decimae sumus, nos et oleo et vino [Col. 0483D] sumus perfusi. Omnia ergo haec offerimus, si tantum nos ipsos Domino offeramus. Si vis esse aries et agnus, sis innocens, patiens et mansuetus; si vis esse bos, subjicere et humiliare sub jugo Christi, et labora firmiter et confidenter in agro Ecclesiae; si vis esse simila, sis totus candidus et sine fermento, et quanto plus contereris et affligeris, tanto candidior et pulcher fies. Decima vero dicitur homo, quia [Col. 0484A] ipse est drachma decima, ipse est et ovis centesima. Haec autem decima similae, id est homo, azymus sincerus, et incorruptus oleo Spiritus sancti, et vino evangelicae praedicationis, totus et intus et extra perfusus est. Hoc enim oleo sanati, et hoc vino inebriati sumus. Quamvis autem plures decimae hic enumerentur, omnes tamen idem significant. Nihil enim plus duae decimae hic significant quam una, nihil plus tres quam duae; una enim totam fidelium multitudinem designat; duae vero Judaeorum populum, et gentilium: tres vero totidem mundi partes, Asiam videlicet, Africam et Europam [(288) 1Kb] .

Hic autem praecipit Dominus filiis Israel ut sicut de areis, ita etiam de cibis et pulmentis Domino primitias offerant, per quod misericordiam in pauperes, [Col. 0484B] et eleemosynarum largitatem facile intellexerim. Sequitur autem ut, si per ignorantiam omnis multitudo peccaverit, offerat vitulum de armento, holocaustum in odorem suavissimum Domino, et sacrificium ejus ac libamina, ut caeremoniae postulant, hircumque pro peccato, rogabitque pro eis sacerdos, et dimittetur eis. Hoc autem peccatum illud esse puto, quo filii Israel Christum occiderunt, quod quidem per ignorantiam factum esse, ipse quoque ostendit, dicens: »Non enim sciunt quid faciunt (Luc. XXIII, 34).« Et Petrus apostolus: »Et nunc, fratres, scimus, quia per ignorantiam fecistis, sicut et principes vestri (Act. III, 17).« Agant ergo poenitentiam, et offerant vitulum, eumdem ipsum, quem occiderunt, lavando, et praedicando, credendo, [Col. 0484C] bibendo et manducando: ut tali sacrificio delectatus Dominus dicat: »Sacrificium laudis honorificabit me (Psal. XLIX, 23).« Quid vero per sacrificium, et liba, et caeremonias intelligi debeat, modo superius diximus, cum de simila, et oleo, et vino loqueremur.

Hircum autem pro peccato offerre, est carnem peccatricem poenitentiae igne comburere, ut a peccato solvatur. Sacerdos autem animus est qui, in ara cordis geminatus et compunctionis hostiam offerens, et pro se, et pro aliis exaudiri meretur; animi enim praecipue culpa fit, quod per ignorantiam peccamus; ejusdem ergo interventu fiat ut exaudiamur. Quod si anima una nesciens peccavit, offeret [Col. 0484D] capram anniculam pro peccato suo, et deprecabitur pro ea sacerdos [(289) 1Kb] , ut supra. Hoc autem ad unumquemlibet pertinet, qui nescienter errat, et aliter quam se veritas habeat intelligit et credit. Hic ergo, cognito peccato suo, offerat capram quae, quoniam ejusdem generis est, id ipsum significat quod modo diximus hircum significare. Anima vero, quae per superbiam aliquid commiserit, sive civis [Col. 0485A] ille sit, sive peregrinus, quoniam adversus Dominum rebellis fuit, peribit et populo suo. Hoc autem perspicue de haeretico intelligitur, unde et merito rebellis vocatur. Magna enim superbia est, ut tota Ecclesia reclamante et fidei catholicae dogmata ostendente, aliquis contra rebellare, suamque sententiam contentiose defendere velit. Talis ergo peribit, cujuscunque gentis sit, cujuscunque ordinis, cujuscunque conditionis et religionis.

Sequitur autem de homine, quem filii Israel extra castra ducentes (quoniam in Sabbato ligna collegerat) lapidibus obruerunt. Per hoc autem datur intelligi quod illi qui pactum Dei violant et Ecclesiae Dei instituta cum caeteris fidelibus custodire et observare recusant, ab Ecclesia pelli, et ab omnibus [Col. 0485B] damnari et excommunicari debeant: tot enim lapidibus obruitur, quot assentientibus excommunicatio confirmatur.

»Dixit quoque Dominus ad Moysen: Loquere filiis Israel, et dices ad eos, ut faciant sibi fimbrias per angulos palliorum, ponentes in eis vittas hyacinthinas, quas cum viderint, recordabuntur omnium mandatorum Domini, nec sequantur cogitationes suas, et oculos per res varias fornicantes, sed magis memores praeceptorum Domini faciant ea.« Hoc autem capitulum non multa expositione indiget; si quidem ipse qui scripsit, exposuit. Ad hoc autem 184 vittas hyacinthinas in fimbriis ponere jussit, ut signum quoddam eis esset quo coelestium mandatorum memores, vana et inutilia [Col. 0485C] non cogitarent, hyacinthus enim coeli colorem habet. Sint ergo vittae hyacinthinae, sanctae, caelibesque cogitationes, quae fimbriis, id est sententiis mandatorum Dei innexae, ab omni fornicatione oculos nostros tueantur. De fornicatione oculorum Dominus ait: »Qui viderit mulierem ad concupiscendum eam, jam moechatus est in corde suo (Matth. V, 28).«



CAPUT XVI.

Sequitur autem de seditione, quam Core, Dathan et Abiron fecerunt contra Moysen et Aaron, volentes sibi sacerdotium vindicare, consentientibus eis ducentis quinquaginta viris de majoribus Synagogae, et hos quidem se terra aperiens deglutivit, caeteros autem thuribula tenentes, et incensum offerentes [Col. 0485D] ignis consumpsit. Deinde praecepit Dominus ut Eleazar, filius Aaron, tolleret thuribula quae in igne jacebant, eaque in laminas produceret, et altari eas affigeret, ut videntes eas filii Israel, semper hujus facti memores essent et ad sacerdotium solis filiis Aaron constitutum, accedere non praesumerent. Quoties enim Dominum filios Israel pro suis iniquitatibus puniisse legimus, semper illud Apostoli meminisse debemus: »Haec omnia in figura contingebant illis; scripta sunt autem ad correctionem nostram (I Cor. X, 11).« Timeat ergo omnis homo contra episcopos, Ecclesiaeque principes seditionem facere, et ea, quae ad se non pertinent, injuste sibi timeat vindicare: qui enim hoc agit, Deo blasphemat. [Col. 0486A] Unde hic dicitur: »Si descenderint in infernum viventes, scietis quia blasphemaverunt Domino.« Quare autem thuribula in laminas producta altari affigantur, ipse qui scripsit, exposuit. »Quod enim sunt litterae legentibus, hoc sunt hae laminae legem nescientibus.« Has ergo circa cordis altare affixas habet, qui earum non obliviscitur. Utinam nostri reges et principes, utinam Simoniaci, Ecclesiaeque invasores has in cordis altari affixas habuissent, et mortis Chore, Dathan et Abiron non obliviscerentur! Qui vero haec thuribula in mortibus persecutorum sanctificata esse dicit, sanctam Ecclesiam ex cohabitatione Simoniacorum, et invasorum, pollui, eorumque separatione significari significat.



CAPUT XVII.

[Col. 0486B] Hic autem praecepit Dominus Moysi ut tollat singulas virgas per singulas tribus, et unusquisque superscribat nomen. Aaron autem scribat nomen suum in virga Levi, ponatque eas in tabernaculum foederis. Cujus autem virga germinaverit, ipsius sit sacerdotium. Rogemus et nos Dominum nostrum Jesum Christum ut virgas et regimen nostrum germinare faciat, ne sicci et sine fructu in domo ejus inveniamur. Non est enim pontifex, cujus virga non germinat. Hoc autem miraculum contra eos objici potest, qui virginem parere potuisse negant: non enim mirabilius est virginem parere, quam virgam siccam ab una nocte flores, et fructus germinare.



CAPUT XVIII.

»Dixitque Dominus ad Aaron: Tu et filii tui, et [Col. 0486C] domus patris tui tecum portabitis iniquitatem sanctuarii, et tu, et filii tui simul sustinebitis peccata sacerdotii vestri. Sed et fratres tuos de tribu Levi, et sceptrum patris tui sume tecum, praestoque sint, et ministrent tibi; ad vasa tamen sanctuarii, et ad altare non accedant.« Haec ad sacerdotes pertinent, et quaecunque intra velum sunt. Non enim episcopi et sacerdotes, verum etiam caeteri ordines clericorum iniquitatem sanctuarii totiusque Ecclesiae peccata sustinent et portant. Magnum utique onus et grave ad ferendum; multumque necessarium esset ut propriis iniquitatibus carerent, qui aliorum portant iniquitates, caeterosque a peccatorum pondere sublevare praecipiuntur. Valde enim nos semper [Col. 0486D] sollicitos esse oportet, qui et proprias et aliorum iniquitates flere jubemur. Interdicitur autem levitis ad vasa sanctuarii, et ad altare accedere, ne forte ea, quae episcoporum sunt, temere usurpare praesumant.

»Locutusque est Dominus ad Aaron: Omnis oblatio, et sacrificium, et quidquid pro peccato atque delicto redditur mihi, et sedit in Sancta sanctorum tuum erit, et filiorum tuorum, in sanctuario comedes illud. Mares tantum comedent ex eo, quia consecratum est tibi.« Sicut enim omnes decimae levitarum erant, ita omnes primitiae, omnesque oblationes, et omnia sacrificia erant sacerdotum: in quo sicut et in caeteris omnia majora sacramenta ad ipsos pertinere significatur. Comedebant [Col. 0487A] autem illud in sanctuario, quia occultiora divina mysteria in conventu fidelium exponere debemus, in quo non sint nisi mares, qui et fide, et intellectu sint fortiores. Hoc enim soli ordini sacerdotali consecratum et dedicatum est. »Primitias autem, quas voverint, et obtulerint filii Israel, tibi dedi et filiis, et filiabus tuis jure perpetuo; qui mundus est in domo tua vescetur ex eis.« Primitiae namque, non tantum prima, sed et meliora quoque intelligi possunt. Unde in Exodo auri, et argenti, et gemmarum primitiae leguntur. Omnes ergo primitiae sacerdotum sunt, 185 eorumque filiorum et filiarum, quoniam quaecunque fidelia sunt, quaecunque sancta, quaecunque religiosa, quaecunque in virtutibus moribusque praecipua, sacerdotum sunt, et illorum qui ab eis [Col. 0487B] per aquam baptismatis generantur et regenerantur. Sive masculi sint, sive feminae, id est sive perfecti, sive minus perfecti, omnes unam fidem unamque doctrinam participant. Ab hac autem participatione soli haeretici separantur, quia immundi sunt, quamvis et ipsi sacerdotum filii sint. Praecipit autem Dominus ut omnia primogenita, et omne animal [(290) 1Kb] immundum redimatur, munda vero non redimantur. Quorum sanguinem fundet sacerdos super altare, et adipem adolebit, carnes vero illius erunt, sicut pectusculum consecratum et armus. Quid enim per primogenita nisi fidem et animam intelligimus, quae nimirum prima, praecipua, et chariora sunt? Haec autem sacerdotum esse dicuntur quoniam eorum ministerio et fides et animae [Col. 0487C] Deo offeruntur. Aliter enim nemo baptizatur, nisi prius fidem et animam suam sacerdotibus offerat. Animal autem immundum redimitur, quia fides et anima violata poenitentiae pretio restauratur [(291) 1Kb] . Munda vero non redimuntur, sed offeruntur, quia non indiget redemptione quod liberum est, nullique obnoxium servituti. Sanguis autem illorum super altare funditur, quoniam illorum vita et anima Deo redditur. Delectatur autem Deus in illorum adipe, per quem animae virtus et fortitudo significatur. Carnes vero eorum sunt sacerdotum, sicut et pectusculum consecratum et armus, quia sic pertinet ad sacerdotes sanctorum vitas praedicare, sicut et consilia dare, et onera portare. De hominis autem [Col. 0487D] primogenitis jam superius diximus, quae quidem post unum mensem, quinque siclis redimuntur; quatenus postquam baptizantur, et Deo offeruntur, quinque sui corporis sensus sic sacerdotibus tradant, ut jam non voluptatibus, sed Deo serviant. Praecipitur autem levitis ut ipsi quoque primitias offerant, decimam videlicet partem decimarum, quae eis a populo offerebantur. Unde manifestum est non semper primum aliquid primitias significare. Decimas autem ideo damus, quoniam ipsi decimae sumus: nos enim sumus drachma decima, nos sumus et ovis centesima; quod enim centesimum est, decimum est: nos sumus et decimus ordo, quoniam [Col. 0488A] novem sunt ordines angelorum. Quoniam igitur decimas damus, nosmetipsos quasi decimas in decimis Domini commendamus. Haec autem breviter transcurrimus, quoniam de his superius locuti sumus.



CAPUT XIX.

»Locutusque est Dominus ad Moysen et Aaron, dicens: Ista est religio victimae quam constituit Dominus: praecipe filiis Israel ut adducant ad te vaccam rufam aetatis integrae, in qua non sit macula, nec portaverit jugum, tradetisque eam Eleazaro sacerdoti, qui eductam extra castra, immolabit in conspectu omnium; et tingens digitum in sanguine ejus asperget contra fores tabernaculi septem vicibus, comburetque eam cunctis videntibus; [Col. 0488B] tam pelle et carnibus ejus, quam sanguine, et fimo flammae traditis.« Quid enim per hanc vaccam, nisi Christi carnem intelligimus? Quae bene quidem rufa dicitur, utpote proprio sanguine cruentata. Est autem et aetatis integrae, quia in juventute passus est Dominus. Nulla autem macula in ea est; quia sicut de Salvatore nostro scriptum est: »Peccatum non fecit, nec dolus inventus est in ore ejus. (I Petr. II, 22).« Unde et haec jugum non portasse dicitur, in quo vitiorum servitus designatur. Et quoniam Dominus noster sacerdotibus, eorumque principibus a populo traditus est; ideo et haec Eleazaro tradi jubetur. Quod extra castra ducitur, et in conspectu omnium immolatur, totaque [Col. 0488C] simul cum pelle, carnibus, et sanguine, et fimo flammis traditur, Apostolus exposuit, dicens: »Quorum enim animalium infertur, sanguis in sancta per pontificem, horum corpora cremantur extra castra: ita et Jesus, ut sanctificaret per suum sanguinem populum, extra portam passus est (Hebr. XIII, 11).« Sed quid illud significasse putabimus, quod sacerdos tingens digitum in sanguine ejus contra fores tabernaculi septies aspergebat? nisi forte hoc, quod Judaei clamantes dixerunt: »Sanguis ejus super nos, et super filios nostros (Matth. XXV, 27).« Bene autem septies fiebat, quia parentes et filii, et nepotes, et quicunque ex eis fuerint, usque ad saeculi consummationem, hac maledictione tenentur obnoxii. Quia enim non sunt dies, [Col. 0488D] nisi septem, quod septies fit, cunctis diebus fieri intelligitur. Lignum quoque cedrinum, et hyssopum, coccum bis tinctum sacerdos mittet in flammam, quae vaccam vorat, et tunc lotis vestibus, et corpore suo ingredietur in castra, commaculatusque erit usque ad vesperam. Lignum autem cedrinum, quod imputribile est, redolentisque naturae, sanctos significat: hyssopus quoque, qui in petra naturaliter nascitur, eos designat, quorum Christus est fundamentum. Similiter autem et coccus bis tinctus eos demonstrat, qui Dei et proximi dilectione inflammantur. Merito ergo haec simul cum vacca in flamma 186 ponuntur, eamque legendo, et memorando, [Col. 0489A] magno igne interius succenduntur. Toties enim lignum cedrinum, et hyssopus, et coccus cum vacca exuritur, quoties illi, qui per haec significantur, Christi passionis memores, doloris, tristitiaeque igne torquentur. Hoc autem de apostolis, caeterisque satis convenienter intelligi potest, qui ejus passioni interfuerunt. Per sacerdotem autem, qui vaccam immolat, et per hominem, qui eam comburit, non solum Caiphas, et ille impius populus, qui tunc temporis erat, verum et totus populus Judaeorum omnesque eorum sacerdotes, qui eis et in genere, et in malitia succederent, rectissime significantur. Et isti quidem immundi erunt usque ad vesperam, per quam hujus mundi finem intelligimus; tunc enim lavabunt vestimenta sua, tunc aqua baptismatis [Col. 0489B] interius et exterius purificabunt faciem suam; tunc castra ingredientur, et per fidem ad Ecclesiam convertentur, secundum illud: »Convertentur ad vesperam (Psal. LVIII, 15);«---»In diebus illis salvabitur Juda (Jerem. XXIII, 6);«---»Cum plenitudo gentium introierit, tunc Israel salvus fiet (Rom. XI, 25).«

»Colliget autem vir mundus cineres vaccae, et effundet eos extra castra in loco purissimo, ut sint multitudini filiorum Israel in custodiam, et in aquam aspersionis, quia pro peccato vacca combusta est. Cumque laverit, qui vaccae portaverit cineres, vestimenta sua, immundus erit usque ad vesperam.« Quid enim per cineres vaccae, nisi Christi reliquiae designantur? Quae sint autem ejus reliquiae, dicit evangelista: »Postquam, inquit, [Col. 0489C] manducavit, sumens reliquias, dedit eis, et dixit: Haec sunt verba, quae locutus sum apud vos manens [(292) 1Kb] (Luc. XXIV, 43).« Has ergo reliquias, id est verba Christi, et praedicationem evangelicam, quae ipse coelos ascendens discipulis dereliquit, collegit vir mundus, coetus videlicet apostolicus. Notandum autem, quia neque sacerdos, neque ille, qui vaccam comburit, sed solus ille, qui cineres colligit vir mundus dicitur. Ducunt ergo apostoli cineres vaccae, id est apostolicam praedicationem extra castra Judaeorum, et effundunt eos in loco purissimo, id est in Ecclesia gentium, nolentes jam dare sanctum canibus, et mittere margaritas ante porcos. Et magis quidem Christi verba sunt nobis in custodiam, [Col. 0489D] et in aquam aspersionis, et emundationis, quam illi cineres essent filiis Israel. Sed quare vir iste, qui mundus eligitur, postquam cineres, qui et ipsi mundi sunt, portat, et aqua abluitur, immundus dicitur? Nisi fortasse, quia quantum ad aliorum comparationem mundus est; quantum autem ad perfectionem, quandiu vivit, mundus non est? Quis enim gloriabitur mundum se habere cor? Astra enim non sunt munda in conspectu Dei. Qui enim mundus est, adhuc indiget, ut pedes lavet (Joan. XIII, 10). Hoc enim Dominus dicit.

»Qui tetigerit cadaver hominis, et propter hoc septem diebus fuerit immundus, aspergetur ex [Col. 0490A] hac aqua die tertio, et septimo, et sic mundabitur; si die tertio aspersus non fuerit, septimo non poterit emundari.« Quicunque ex Adam nascitur, cadaver hominis tetigit, quia priusquam cadaver, et mortis legibus subditus esset, neminem generasse legitur. Propter hoc igitur, quantum ad se, omnis homo septem diebus est immundus, quia nisi aqua baptismatis regeneretur, nunquam est mundus. Unde hic dicitur, ut hujusmodi homo aspergatur hac aqua die tertio, quatenus sub trina immersione baptizatus illuminari a Domino mereatur. Aspergatur autem et septimo die, ut per manuum impositionem septem gratiis Spiritus sancti confirmetur. Quare autem die septimo emundari non potest, qui in die tertio hac aqua aspersus non fuerit. [Col. 0490B] nisi quia nemo ab episcopo confirmatur qui prius in Trinitate non sit baptizatus?

»Omnis, qui tetigerit humanae animae morticinum, et aspersus hac commistione non fuerit, polluet tabernaculum Domini, et peribit ex Israel, quia aqua expiationis non est aspersus, immundus erit, et manebit spurcitia ejus super eum.« Quid enim per animae morticinum, nisi haereticos intelligimus? qui non secundum corpus, sed secundum animam morcui sunt. Horum autem morticinum tangere, est eorum impietatibus acquiescere. Qui autem hoc egerit, nisi praedicta aqua, id est evangelica doctrina aspersus et mundatus fuerit, polluet tabernaculum Domini, caeteros videlicet in errorem inducens, et ipse peribit, et immundus [Col. 0490C] erit, et spurcitia ejus manebit super eum, sicut ipsa Veritas ait; »Qui crediderit, et baptizatus fuerit, salvus erit; qui vero non crediderit, condemnabitur (Marc. XVI, 16).« Sequitur:

»Ista est lex hominis qui moritur in tabernaculo. Omnes, qui ingrediuntur tentorium illius, et universa vasa, quae ibi sunt, polluta erunt septem diebus. Vas, quod non habuerit operculum, et ligaturam desuper, immundum erit.« Tabernaculum enim Ecclesia est, in qua nomo moritur, nisi Christianus; moritur autem, si a fide catholica separetur. In hujus autem tentorio quicunque fuerint, ejusque fidei, et collegio se sociaverint, immundi erunt. Unde et merito illa vasa [Col. 0490D] hoc in loco immunda esse dicuntur, quia non operculum habent, nec ligaturam; quoniam illi omnes immundi sunt, cujus aures ad hujus mortui fidem et doctrinam clausae non sint. Quid autem per septem dies significetur, saepe jam diximus.

187 »Si quis in agro tetigerit cadaver occisi hominis, aut per se mortui, sive os illius, vel sepulcrum, immundus erit septem diebus.« Sicut enim per tabernaculum Ecclesia, ita et per agrum ea quae extra Ecclesiam sunt significantur. Septem ergo, id est omnibus diebus sunt immundi, qui extra Ecclesiam sunt, sive quia cadaver primi hominis, quem diabolus occidit, nascendo tetigerunt, [Col. 0491A] sive quia ipsi in multis peccatoribus adhaerendo, se ipsos peremerunt. Os autem mortui tangere, est de doctrina haeretici hominis unamquamlibet partem suscipere. Sepulcrum vero mortui tangit, qui totum ejus librum fetore et putredine plenum veneratur et suscipit. Qualiter autem et isti mundari debeant, audiamus.

»Tollent de cineribus combustionis, atque peccati, et mittent aquas vivas super eos in vas, in quibus cum homo mundus tinxerit hyssopum, asperget ex eo omne tentorium, et cunctam suppellectilem, et homines hujuscemodi contagione pollutos, atque hoc modo mundus lustrabit immundum tertio, et septimo die: expiatusque die septimo lavabit et se, et vestimenta, et immundus [Col. 0491B] erit usque ad vesperum.« Hoc enim, quod Apostolus ait: »Qui non noverat peccatum, pro nobis peccatum fecit (II Cor. V, 21),« eum ex hoc loco sumpsisse arbitramur. Sicut enim hic cineres peccati intelliguntur cineres vaccae combustae pro peccato; ita et ibi peccatum intelligitur hostia pro peccato. Et in eo quidem vivas aquas super cineres ponebant, hanc doctrinam vivificatricem per illos cineres quodammodo innuebant. Haec autem aqua ab homine mundo cum hyssopo spargitur, quoniam quicunque hanc doctrinam praedicant, et mundus esse debet, et super illam petram radicatus, et fundatus, de qua dicitur: »Petra autem erat Christus (I Cor. X, 4).« In petra naturaliter nascitur hyssopus. Sic ergo homo mundus purificat hominem immundum, [Col. 0491C] et quaecunque illius sunt, fidem videlicet, intellectum, scientiam, et doctrinam, ejusque animae tentorium, id est corpus. Quid autem per diem tertium et septimum intelligendum sit, jam superius diximus. Quare etiam qui sic expiatus iterum lavetur, et sit immundus usque ad vesperam, jam dictum est: eadem autem saepe repetere non est opus.



CAPUT XX.

Sequitur autem de eo quod populus veniens in desertum Sin, deficiente aqua, versus est in seditionem contra Moysen et Aaron. Qui, ex praecepto Domini, congregata omni multitudine ante petram, dixerunt: »Num de petra hac vobis aquam poterimus [Col. 0491D] ejicere? Percussitque virga bis silicem, et egressae sunt aquae largissimae. Dixitque Dominus ad Moysen et Aaron: quia non credidistis mihi, ut sanctificaretis me coram filiis Israel, non introducetis hos populos in terram quam dedi eis.« Quantum enim fides possit, quantumque incredulitas noceat, hoc in loco apertissime monstratur. Hoc autem in Exodo exposuimus. Quamvis enim hoc et illud miraculum non idem sit, utriusque tamen expositio eadem est; magisque ad nunc locum illa expositio, quam ad illum pertinere videtur. Valde autem nobis timendum est, ne et nos increduli simus; dum hos tantos viros propter unius rei incredulitatem in tantum discrimen venisse videmus. Hoc tamen et illis ad utilitatem, et nobis accidit ad [Col. 0492A] exemplum. Utilis est enim illa mors, quae hominem a labore solvit, et in gaudium, et in quietem inducit. Ascendit igitur Aaron supra montem Hor, ibique, jubente Domino, mortuus est. Hor enim lumen interpretatur; merito ergo in monte luminis moritur, qui tenebras fugiens ad gloriae claritatem festinat.



CAPUT XXI.

Audivit autem Chananaeus venisse Israel, pugnavitque contra eum, et vicit, duxitque praedam ex eo. At Israel voto se Domino obligans, ait: si dederis populum istum in manu mea, delebo urbes ejus. Tradidit ei Dominus Chananaeum, quem ille interfecit, subversis urbibus ejus. Chananaeus iste diabolus est, qui contra nos in primo homine pugnavit, [Col. 0492B] et vicit, et non parvam a nobis praedam tulit, dum ipsa nos immortalitate privavit. Contra hunc autem voto obligati sumus, quicunque ad fidem venientes, eique abrenuntiantes, adversus eum arma suscepimus. Toties ergo eum interficimus, ejusque urbes subvertimus, quoties ad fidem incredulos, et ad poenitentiam peccatores convertimus.

Hinc autem narratur quod populus jam itinere et labore fatigatus murmuravit contra Moysen. Unde et Dominus misit in eos ignitos serpentes, qui eos occidebant. Oravitque Moyses pro eis. Cui praecepit Dominus ut serpentem aeneum faceret, quem percussi aspicientes sanarentur. De hoc enim serpente Dominus ait: »Sicut Moyses exaltavit serpentem in deserto, ita exaltari oportet Filium hominis, ut [Col. 0492C] omnis qui credit in eum non pereat, sed habeat vitam aeternam (Joan. III, 14).« Aspice ergo serpentem, id est crede in Christum. Igniti autem serpentes maligni spiritus intelliguntur, qui cunctis viventibus nequiores, igne et furore credulitatis omnia superant, et isti quidem eorum animas perdunt, et contra eos maxime possunt, qui contra Christum murmurare eique male vivendo detrahere non cessant. Qui ergo ab his serpentibus percussi fuerint, currant non ad serpentem, 188 sed ad similitudinem serpentis, currant ad eum, qui iniquitatem non fecit, et tamen inter iniquos deputatus est: »Qui in similitudinem carnis peccati apparuit, ut de peccato damnaret peccatum in carne (Rom. VIII, 3):« qui nunc exaltatus [Col. 0492D] est in lignum salutis, ut illum dejiceret qui prius in lignum concupiscentiae ascenderat.

Venit deinde populus contra Arnon, in fines Amorrhaei; »siquidem Arnon terminus est dividens Moabitas, et Amorrhaeos. Unde dicitur in libro bellorum Domini. Sicut fecit in mari Rubro, sic faciet in torrentibus Arnon. Scopuli torrentium inclinati sunt, ut requiescerent in Ar et recumberent in finibus Moabitarum.« Hoc, inquit, scriptum erat in libro bellorum Domini, quem nos quidem non habemus, quoniam filii Israel, sicut in mari Rubro, Domino pro eis dimicante, victores exstiterunt, sic et vincerent in torrentibus Arnon. Amorrhaeos autem, quia duri erant et fortes, metaphorice scopulos vocat. His tamen victis et humiliatis, in eorum finibus [Col. 0493A] requieverunt filii Israel, id est infra ipsos fines Amorrhaeorum et Moabitarum. Praeceperat enim Dominus filiis Israel, ne tangerent filios Moab et Amor, qui fuerant filii Loth. Similiter autem nec filios Esaan, qui habitabant in Seir et Edom.

»Ex eo autem loco apparuit puteus, super quo locutus est Dominus ad Moysen: Congrega populum, et dabo ei aquam. Tunc cecinit Israel carmen istud: Ascendat puteus; canite ei. Puteus quem foderunt principes, et paraverunt duces multitudinis in datore legis, et in baculis suis.« Iste puteus Novum Testamentum est, quem Ecclesiae principes, apostoli videlicet et doctores in datione legis paraverunt [(293) 1Kb] , foderunt et exposuerunt. Quod autem ait, in bacillis suis; hoc audiant, qui [Col. 0493B] baculos habent, et vel baculos abjiciant, vel puteos fodiant. In eo enim, quod isti principes cum baculis suis puteum fodiebant, eos, qui baculos habent, id est Ecclesiae regimina, sanctarum Scripturarum profunda scrutari, et cunctis sitientibus vivam aquam propinare jubebant. Quod autem superius significari diximus per Chananaeos, quos delevit Israel, idipsum significatur per Sehon regem Amorrhaeorum, et Og regem Basan. Illa ergo expositio hic quoque sufficiat.



CAPUT XXII.

Sequitur autem de Balaam, qui cupiditate ductus ivit ad Balac filium Sephor, ut malediceret filiis Israel. Cum enim Dominus et prius ne illuc iret, interdiceret, cernens eum nimirum eundi cupidum, [Col. 0493C] postea abire permisit, tamen ne populo malediceret, interdixit. Infelices ergo, qui in malis desideriis a Domino exaudiuntur; et quoniam avari facile cupiditate decipiuntur, et miraculo asinae loquentis, et angeli voce, idipsum quod prius jubentis admonetur. Ivit ergo Balaam, et quia maledicere ausus non fuit, aliam viam invenit, ne promissa pecunia privaretur. Hoc autem diximus, ut quantum sit avaritiae malum, intelligatur. Verba autem Balac, et sacrificia Balaam alius exponat; ego enim in eis laborare non curo. Sola ergo exponamus, quae prophetiae spiritu Balaam dixisse videtur.



CAPUT XXIII.

»De summis silicibus videbo eum, de collibus considerabo illum. Populus solus habitabit, et [Col. 0493D] inter gentes non reputabitur. Quis dinumerare possit pulverem Jacob, et nosse numerum stirpis Israel? Moriatur anima mea morte justorum, et fiant novissima mea horum similia.« In illo enim populo Balaam non suo, sed spiritu Dei, jam totam Ecclesiam videbat; unde et se justi morte mori, et ei similis fieri optabat: »Beati enim mortui, [Col. 0494A] qui in Domino moriuntur (Apoc. XIV, 13).« Quid autem per summos silices et colles, nisi utriusque testamenti altos, difficiles et figuratos sermones intelligamus? Ad hos ergo accedat, hos videat et legat, quicunque Dei populi vitam, conversationem, gloriam, felicitatem, caeteraque videre et considerare desiderat. In hoc enim speculo Ecclesiae pulchritudo videtur. Et iste quidem populus solus habitabit. Ubi? Utique in terra viventium. Non reputabitur inter gentes, sine baptismate morientes; qui quoniam innumerabilis est, pulvis vocatur.

»Iterum Balaam assumpta parabola [(294) 1Kb] ait: Sta, Balac, et ausculta; audi, fili Sephor. Non est Deus quasi homo, ut mentiatur, nec ut Filius hominis, ut mutetur. Dixit ergo, et non faciet? [Col. 0494B] Locutus est, et non implebit? Ad benedicendum adductus sum, benedictionem prohibere non valeo. Non est idolum in Jacob, nec videtur simulacrum in Israel. Dominus Deus ejus cum eo est, et clangor victoriae regis in illo. Deus eduxit eum de Aegypto; cujus fortitudo similis est rhinocerotis. Non est augurium in Jacob, nec divinatio in Israel. Temporibus suis dicetur, Jacob, et Israeli quid operatus sit Deus. Ecce populus, ut leaena consurget, et quasi leo erigetur. Non accubabit donec devoret praedam, et occisorum sanguinem bibat.« Quare, o insipiens 189 Balaam, toties Deum tentas, quem tu ipse nec mentiri, nec mutari, ut Deum posse, testaris? Sufficere tibi debuerat, quod semel dixit, cujus voluntas nec sacrificii, nec [Col. 0494C] locorum mutatione mutatur; unde manifestum est, quia non sponte Dei populo benedicis, sed quia benedictionem prohibere non vales. Doles, quia non est idolum in Jacob; ideoque nefando tuo consilio factum est ut postea sacrificarent Beelphegor. Dominus adduxit eum de Aegypto, cujus fortitudo similis est rhinocerotis, quoniam singulari omnipotentia omnia superat, sicut et hoc animal uno cornu quidquid invadit, prosternit. Et quamvis modo non sit idolum in Jacob, suo tamen tempore dicetur de illo, quod aureos, argenteos, ligneosque deos operatus sit. Lege prophetas, et hoc de Israel dixisse invenies. Leoni autem hic populus comparatur, et praedam devorasse, sanguinemque bibisse refertur, quod qui non intelligit, et hos, et regum, [Col. 0494D] et Machabaeorum libros legat, in quibus quam multum sanguinis fuderit, inveniet.



CAPUT XXIV.

»Iterum autem Balaam assumpta parabola ait: Dixit Balaam filius Beor: Dixit homo, cujus obturatus est oculus [(295) 1Kb] ; dixit auditor sermonum Dei, qui visionem Omnipotentis intuitus est, qui [Col. 0495A] cadit, et sic aperientur oculi ejus: quam pulchra tabernacula tua Jacob, et tentoria tua Israel, sicut valles nemorosae, ut horti juxta fluvios irrigui, ut tabernacula, quae fixit Dominus, quasi cedri prope aquas. Fluet aqua de situla ejus, et semen illius erit in aquas multas. Tolletur propter Agag rex ejus, et auferetur regnum illius. Deus eduxit illum de Aegypto, cujus fortitudo similis est rhinoceroti. Devorabunt gentes hostes illius, ossaque eorum confringent, et perforabunt sagittis. Accubans dormivit ut leo, et quasi leaena, quam suscitare nullus audebit. Qui benedixerit tibi, erit ipse benedictus; qui maledixerit tibi, in maledictione reputabitur.« Ecce enim Balaam se ipsum obturatum, et excaecatum dicit, cujus oculi non [Col. 0495B] aperiuntur, nec in ejus ruina et damnatione. Nemo enim est, cujus oculi ad veritatem cognoscendam vel post mortem non aperiantur. Tabernacula autem, hominum collectiones, singulares Ecclesias dicit, quae quoniam virtutibus, et sapientia, et sanctitate abundant, valli umbrosae, et horto irriguo, et cedris comparatur. De situla autem illius fluit aqua, de cujus pectore semper manat indeficiens sapientia. Semen autem illius erit in aquas multas, per quas ex illo populo in multas gentes fieri designat; extolletur propter Agag rex ejus. Primus enim hujus populi rex fuit Saul qui, sicut legitur in libris Regum, pugnavit contra Agag regem Amalec, pro quo in superbia elatus, quasi ad gloriam sui triumphi eum reservavit, et Deo inobediens fuit, qui ab homine [Col. 0495C] usque ad pecus totum Amalec delere praecepit, unde et regnum amisit, ut de ejus stirpe rex ulterius non nasceretur. Longa est historia, quam, qui legerit, clarius haec intelliget.

»Sumpta iterum parabola ait: Dixit Balaam filius Beor: Dixit homo, cujus obturatus est oculus, qui cadens apertos habet oculos: videbo eum, sed non modo, intuebor illum, sed non prope. Orietur stella ex Jacob, et consurget virga de Israel, et percutiet duces Moab, vastabitque omnes filios Seth, et erit Idumaea possessio ejus, haereditas Seir cedet inimicis suis: Israel vero fortiter aget. De Jacob erit, qui dominetur, et perdat reliquias civitatis.« Balaam enim, quia [Col. 0495D] scienter peccat, ideo de se rectissime dicit: Quod cadens apertos oculos habeat, sicut econtra ille clausis oculis cadit, qui nesciens et ignoranter peccat. Quod autem ait: »Videbo eum sed non modo, intuebor illum, sed non prope,« de ultimo judicio intelligi potest, quando et boni, et mali omnes astabimus ante tribunal Christi, de quo statim subinferens ait: »Orietur stella ex Jacob,« quia totus mundus illuminabitur; »et consurget virga de Israel,« quia stultorum imperitia corrigetur. Hoc autem de Christo totum intelligatur, qui de Israel secundum carnem originem ducens, cunctis mundi nationibus dominatur. Et ipse quidem perdet reliquias [Col. 0496A] civitatis, nempe Jerusalem, cujus reliquiae sunt omnes iniqui, solis bonis in ejus aedificia introductis. Potest autem et juxta litteram intelligi de David hoc, quod dicitur: »Orietur stella ex Jacob, et consurget virga de Israel,« etc. Ipse enim in illo populo cunctis regibus, et fortitudine, et sanctitate clarior fuit. Ipse percussit Moab, et mensus est cum funiculo, coaequans terrae. Quaere hoc in libris Regum. »Ipse quoque vastavit filios Heth,« per quos Chananaeos, et caeteros, qui prius in terra promissionis habitaverant, intelligere debemus. De quo et Rebecca in Genesi loquitur, dicens: »Taedet me vitae propter filias Heth, et si acceperit Jacob uxorem de stirpe hujus terrae, nolo vivere (Gen. XXVII, 46).«---»Facta est autem Idumaea possessio ejus,« [Col. 0496B] sicut scriptum est: »Et posuit in Idumaea custodes, statuitque praesidium, et facta est universa Idumaea David serviens (II Reg. VIII, 14).« Est autem et Seir in Idumaea.

»Cumque vidisset Amelec, assumpta parabola, ait: Principium gentium Amelec, cujus extrema perdentur.« Et hos enim, sicut et illos superavit David. »Vidit quoque 190 Cinaeum, assumpta parabola, ait: Robustum quidem est habitaculum tuum, sedet si in petra posueris nidum tuum, et fueris electus de stirpe Cin, quandiu poteris permanere? Assur enim capiet te.« Quid enim hic aliud quaeramus, cum hos ab Assyriis captos esse sciamus? »Assumpta parabola iterum locutus est. Heu quis victurus est, quando ista faciet [Col. 0496C] Deus? Venient in triremibus de Italia, superabunt Assyrios, vastabuntque Hebraeos, et. ad extremum etiam ipsi peribunt.« Et hoc quidem completum esse videmus. Scimus enim Romanos trans mare navibus advectos, et has, et multas alias gentes suo imperio subjugasse, quos quidem jam periisse dicerem, si non adhuc deterius perituros esse putarem.



CAPUT XXV.

»Morabatur autem eo tempore Israel in Setim [(296) 1Kb] . Et fornicatus est populus cum filiabus Moab, quae vocaverunt eos ad sacrificia sua. Atilli comederunt, et adoraverunt deos earum. Initiatusque est Beelphegor et iratus Dominus ait [Col. 0496D] ad Moysen: Tolle cunctos principes populi, et suspende eos contra solem in patibulis, ut avertatur furor meus ab Israel. Dixitque Moyses ad judices Israel: Occidat unusquisque proximos suos, qui initiati sunt Beelphegor.« Aliud enim Dominus jubet, aliudque Moyses facere videtur. Praecepit enim Dominus Moysi, ut cunctos populi principes contra solem suspendat in patibulis. Et fortasse id ipsum significat, et quod Dominus jubet, et quod Moyses agit. Magnum enim patibulum, et poenam prope intolerabilem mihi ille sustinere videtur, qui fratrem et filium palam scienterque interficit. Quid enim est aliud contra solem, nisi [Col. 0497A] palam et manifeste? Non enim tanto dolor afficerentur, si hoc in nocte, vel nescienter agerent. Si quis autem hoc aliter intelligat, non contendo. Occisa est autem ibi hominum multitudo, viginti tria millia. Et tunc quidem »stetit Phinees, et placavit, et cessavit quassatio (Psal. CV, 30),« interficiens fornicatores, scilicet Zarin filium Salu, et Corbi filiam Sur. Interficiamus et nos fornicationis spiritum, et in nobis caste vivendo, et in aliis bene monendo, quatenus iram Dei placare valeamus. Hoc enim, si sacerdotes egerint, reputabitur eis ad justitiam usque in sempiternum.



CAPUT XXVI.

Post haec autem Moyses, jubente Domino, posuit manus super caput Josue coram Eleazaro sacerdote [Col. 0497B] et omni multitudine. Et replicans omnia, quae mandaverat Dominus, dedit ei partem gloriae suae, constituit eum pro se ducem populi. Hoc enim et Christus Dominus fecisse legitur, qui priusquam coelos ascenderet, vicarios sibi, totiusque Ecclesiae duces apostolos constituit. Quibus et partem gloriae suae tribuens, signa et virtutes in suo nomine facere praecepit (Marc. XVI, 17); qui quasi manus Christi super capita habentes, ab omni potestatis incursu, omnisque adversitatis impetu securi exstiterunt.



CAPUT XXVII.

Expositio hujus capitis in quo Josue assumitur, et caput populi constituitur, deest in editione, nec in codicibus mss. reperitur.



CAPUT XXVIII.

[Col. 0497C] »Dixitque Dominus ad Moysen: Haec sunt sacrificia, quae offerre debetis; agnos anniculos immaculatos duos quotidie in holocaustum sempiternum; unum offeretis mane, et alterum ad vesperam: decimam partem ephi similae, quae conspersa sit oleo purissimo, et habeat quartam partem hin, et libabitis quartam partem vini per singulos agnos in sanctuario, alterumque agnum similiter offeretis ad vesperam.« Quid enim per duos agnos, nisi duo testamenta intelligimus? in quibus omne sacrificium laudis, et jubilationis plenissime continetur. Hos autem mane et vespere, imo septies in die offert Ecclesia, secundum illud: »Septies in die laudem dixi tibi (Psal. CXVIII, 164).« Quamvis per mane et vesperam, quae sunt diei [Col. 0497D] extremitates, totus dies rectissime intelligi possit. His autem duobus agnis additur decima similae, et vini, et olei, quarta quoniam illud decem verbis, hoc autem quatuor Evangeliis continetur. Idem ergo per agnos significatur, quod per decimam, et per quartam intelligitur: haec enim testamenta, et agni sunt, quia nulli nocent, omnesque innocentes vivere docent; et simila qua anima nutritur, et oleum quo sanatur, et vinum quo inebriatur. Merito ergo tale sacrificium, mane et vespere, id est tota die fieri jubetur, quatenus sine intermissione Deus laudetur, populus ad agni innocentiam provocetur, anima coelesti pane 191 satietur, mens oleo Spiritu sancti inuncta sanetur, et calice Evangelii potata inebrietur. Et quoniam [Col. 0498A] non est pretiosa laus in ore peccatoris, tale sacrificium in sanctuario, id est in conventu fidelium fieri praecipitur. Sequitur:

»Die autem Sabbati offeretis duos agnos anniculos, immaculatos, et duas decimas similae oleo conspersae in sacrificio,« et caetera, ut supra. Et hoc sacrificium idem est, quod superius. Duas decimas offerre, est legem intelligere. Quae oleo quidem aspergitur, si misericordia temperetur; temperatur autem, si spiritualiter intelligatur: littera enim occidit.

»In Kalendis autem, id est in mensium exordiis, offeretis holocaustum Domino: vitulos de armento duos, arietem unum, agnos anniculos septem immaculatos, et tres decimas similae, oleo [Col. 0498B] conspersae, per singulos vitulos, et duas decimas similae oleo conspersae per singulos arietes: et decimam decimae similae, etc. . . . Hircus quoque offeretur Domino pro peccato in holocaustum sempiternum cum libamentis suis.« De hoc enim sacrificio, et de his vitulis Apostolus ait: »Per ipsum ergo offeramus hostiam laudis semper Deo, id est vitulos labiorum confitentium nomini ejus (Hebr. XV, 15).« Haec igitur hostia laudis, et duo vituli labiorum, duo testamenta intelligantur, sine quibus ad laudem proferendam labia movere nescimus. Offeramus autem et arietem unum, praedicemus Christi passionem, qui sicut ovis ad victimam ductus non aperuit os suum.

Huic autem arieti jungamus septem agnos, id est [Col. 0498C] septem S. Spiritus gratias; in eo esse, semperque manere debemus. Saepe autem jam diximus quid per decimam intelligatur; siquidem ipse est drachma decima, ipse est ovis centesima, unde etiam non solum decima, sed et decima decimae dici potest: si enim centum ovibus decimam dare volueris, decem dabis: decies enim decem centum fiunt; hujus autem decimae ovis centesima decima est: est ergo homo decima decimae. Quod autem simila dicatur homo, audi Apostolum: »Expurgate vetus fermentum, ut sitis nova conspersio, sicut estis azymi (I Cor. V, 7).« Conspersio enim pro farina ponitur. Denique cui nisi farinae additur fermentum? Quid nisi panis dicitur azymus? Sed unde panis, nonne de simila? Simila ergo homo. Haec autem simila [Col. 0498D] oleo spargitur, quia Dei misericordia, et S. Spiritus gratia homo perunctus et sanatur, et renovatur. De hac ergo simila, id est de hominibus demus tres decimas per singulos vitulos; duas per arietem, et decimam decimae per unumquemque agnum. Unum ergo idemque significant omnes. Hoc est enim omnis homo, quod duo populi, quod tres mundi partes Quia ergo per duo testamenta convertuntur omnes, et per Christi passionem redimuntur omnes, merito tres decimae sequuntur vitulum, duae arietem, et decima decimae agnum. Sed quare haec omnia vino perfunduntur, nisi ut spiritualis intelligentiae sapore dulcescant, insipida enim, et irrationabilia haec esse videntur: ut ergo saporem [Col. 0499A] habeant, hoc spiritualis expositionis odore perfundantur. Sed quoniam ipsa quoque expositio secundum mensuram fieri debet, plus vini ponitur in vitulis, plus in ariete, quam in singulis agnis. Cur autem in hirco Christus immoletur, haec est maxima et principalis causa, quia ut impius damnatus est, et quasi sceleratus cum latronibus crucifixus est. Quem nos ergo veneramur in agno, hunc Judaei abominantur in hirco. Similiter autem et in Pascha, et in Pentecoste, et prima, et decima die mensis septimi sacrificare jubet. Haec igitur una sit omnium expositio.



CAPUT XXIX.

»Quintadecima vero die mensis septimi, quae vobis erit sancta atque venerabilis, omne opus [Col. 0499B] servile non facietis in ea, sed celebrabitis solemnitatem Domini septem diebus, offeretisque holocaustum in odorem suavissimum Domino: vitulos de armento tredecim, arietes duos, agnos anniculos quatuordecim immaculatos, et in libamentis eorum similae oleo conspersae; tres decimas per vitulos singulos, qui sunt simul vituli tredecim, et duas decimas arieti uno, id est, simul arietibus duobus, et decimam decimae agnis singulis, qui sunt simul agni quatuordecim, et hircum pro peccato.« Qui per septimum mensem, ejusque primam, et decimam, et quintam diem significet, et quare opus servile in eo non fiat, cur etiam septem diebus haec solemnitas celebretur in Levitico exposuimus. Nunc ergo de sacrificiis videamus, quae in [Col. 0499C] hac solemnitate sine differentia, uno eodemque modo, per septem dies fiebat; praeter hoc tantum, quod de vitulis per singulos dies unus minuebatur. Prima enim die offerebantur tredecim, secunda duodecim, tertia undecim, et sic de reliquis, usque ad septimam, in qua nonnisi septem offerebantur. Sed quid per vitulos, nisi apostolos? Qui nisi tredecim essent, aut Paulus, aut Matthias inter eos locum non haberet. His autem vitulis tota Ecclesia et arata, et seminata est. Duo vero arietes, et agni quatuordecim id ipsum significant. Significant enim duo Testamenta, quae in quatuor Evangeliis, et in decem verbis continentur. Sunt ergo et duo, et quatuordecim, quoniam ex quatuor et decem fiunt. Similiter autem et tres decimae, et duae decimae, et [Col. 0499D] decima decimae idipsum significant. In his enim omnis homo significatur; de quo duae quidem, et tres decimae fiunt, quoniam in duos populos, et in tres mundi partes homo dividitur. Merito ergo hae decimae vitulis, 192 et arietibus, et agnis junguntur, quatenus omnis homo cujuscunque gentis sit, et in quacunque mundi parte habitet, sanctorum apostolorum, duorumque Testamentorum fidem et doctrinam sequatur et teneat. Offerebant itaque pontifices apostolos in vitulis, testamenta in arietibus, et agnis, totamque Ecclesiam, ubique diffusam [Col. 0500A] in decimis offerebant. Et de his quidem modo superius diximus. Quod autem unus vitulus de numero per singulos dies subtrahatur, fortasse apostolorum obitum designat; quorum numerus, dum alter post alterum de hoc mundo exiret, quotidie quodammodo minuebantur. Arietes autem, et agni, et decimae neque crescunt, neque minuuntur, quoniam semper et Testamenta duo sunt, et Evangelia quatuor, et verba legis decem, et Ecclesia una, ex Asia, Africa et Europa, ex Judaeis et gentibus constituta.

»Die octavo, qui est celeberrimus, omne opus servile non facietis in eo, offeretis holocaustum in eo in odorem suavissimum Domino: vitulum unum, et arietem unum, et agnos anniculos immaculatos [Col. 0500B] septem, sacrificiaque ejus, et libamina singulorum per vitulum, et arietem, et agnos rite celebrabitis, et hircum pro peccato.« Dies enim octavus idem est, ac primus, etiam Dominicus appellatur, et ab omni Christiano celeberrime colitur et veneratur. Hac die mundus coepit; hac die Christus a mortuis resurrexit, hac etiam die ultima resurrectio fiet. Unde et quidam psalmi pro octava titulantur. Hac ergo die omnis Ecclesia, instantius quam in caeteris, offert Domino holocaustum et hostiam laudis; Christum videlicet laudando et praedicando; hoc enim per vitulum, et arietem, et septem agnos significatur. Quae sequuntur, cum persaepe recantata sint, praeterimus.



CAPUT XXX.

[Col. 0500C] »Narravit Moyses filiis Israel omnia, quae ei Dominus imperaverat. Et locutus est ad principes tribuum filiorum Israel. Iste est sermo, quem praecepit Dominus: Si quis vestrum votum Domino voverit, aut se constrinxerit juramento, non faciet irritum verbum suum, sed omne, quod promisit, adimplebit.« Omnia enim vota juramento, quae bona sunt, et contra justitiam non fiunt, reddi debent. Ideoque Ecclesiae principes, quibus ista dicuntur, quidquid voverint aut juraverint, reddere oportet, quoniam tam cauti debent esse et in vovendo, et in jurando, ut nihil contra justitiam jurent vel voveant. Unde et subditur: Quod puella, quae est in domo patris, vel uxor alicujus, si aliquid voverit aut juraverit, et hoc pater vel [Col. 0500D] maritus audiens non contradixerit, rea erit, et quidquid promiserit eam reddere oportebit; si vero audiens contradixerit, non tenebitur juramento. Isti enim patres et mariti, Ecclesiae principes esse videntur, quorum singulae et uxores, et filiae sunt. Uxores quidem, quia de eorum semine pariunt; filiae vero, quia eorum ministerio regenerantur. Horum ergo est vota discernere, et juramenta judicare. Nemo ergo agere praesumat, quaecunque Ecclesiae doctores interdicunt, etiam si ea noverit aliquis [(297) 1Kb] . Injusta enim vota irrita esse debent. [Col. 0501A] Quae autem vota, vel juramenta isti vel consensu approbant, vel dictis confirmant, ea reddere necessarium est. Quare hoc? Quia quidquid dicunt, justum est. Sic ergo fit ut justa vota, et sancta promissa omnis homo persolvere debeat; quia nemo est qui ea persolvere et reddere interdicat; injusta vero omnia irrita fiant. Verumtamen qui scienter contra justitiam jurat, quamvis hoc eo juramento quod a sanctis interdicitur, non teneatur, non tamen putare debet se confestim liberum esse a peccato: non jurare debuerat, quod peccatum esse sciebat. Poeniteat ergo, non quia juramentum non agit, sed quia scienter contra justitiam juravit. »Vidua et repudiata quidquid voverint, reddent.« Quid enim si male voverint? mala enim vota reddi [Col. 0501B] non debent; dicatur ergo, quidquid bene voverint. Quia enim suae libertatis sunt, et nullius potestate premuntur, libere possunt vovere, quod volunt. Per has tamen eas animas intelligere possumus, quae a mundi hujus complexibus et voluptatibus separatae a stultis hominibus repudiantur, et despectui habentur. Tales autem, quia sapientes sunt, et bona tantum agere desiderant, quidquid vovere voluerint, earum jndicio relinquatur. Si vero uxor vel voto vel juramento se obligaverit, ut jejunio vel abstinentia alia affligat animam suam, nisi maritus hoc audiens confestim interdixerit, reddere oportebit. Hoc autem nihil significare videtur, nisi quia praepositorum judicio subjectorum vita temperari debeant: quibus si bonum aliquid voventibus assensum [Col. 0501C] praebuerint, eos jam ulterius sine periculo revocare non possunt.



CAPUT XXXI.

Sequitur autem de Madianitis, contra quos filii Israel ex praecepto Domini pugnantes, eos vicerunt, omnesque interfecerunt, inter quos et Balaam et quinque principes illorum occisi sunt, 193 nullusque ex eis remansit, praeter virgines tantum, quas filii Israel reservantes, manserunt cum eis extra castra septem diebus, secundum hoc, quod eis jusserat Moyses. Per has enim, sicut et per alias gentes, Dei populo adversantes, daemonum exercitum, et vitiorum multitudinem intelligere debemus. Sed quid per quinque principes, nisi quinque nostri corporis sensus [Col. 0501D] intelligamus? Cum his enim praedicti hostes contra nos veniunt: cum his nobis bella civilia movent, nostrisque armis nos impugnant, et nos contra nos pugnare compellunt. Si ergo hos primum vicerimus, et secundum priorem statum interfecerimus, subito in nobis omnium vitiorum corruet multitudo. Per virgines autem, quas filii Israel sibi reservant, eas animas intelligimus, quae diaboli corruptionem fugientes ad Christi fidem, et Ecclesiae societatem se transferunt, et pro sua pulchritudine Dei populo placent. Cum quibus nimirum manent septem diebus extra castra, quia et illi, qui a gentilitate ad Deum convertuntur, et illi per quos convertuntur, [Col. 0502A] omni tempore manent extra Synagogam; unde neque hic dicitur, quod ut prius, post septem dies ad castra revertantur: septem enim dies omne tempus significant.

»Qui occiderit hominem, vel occisum tetigerit, lustrabitur die tertio, et septimo. Et de omni praeda, sive vestimentum fuerit, sive vas, et aliquid in utensilia praeparatum de caprarum pellibus, et pilis, et ligno, expiabitur.« Judaei enim homicidae sunt. Etiam tetigit occisum quicunque de Adam natus est, cui dictum fuerat: Quocunque die de hoc ligno comederis, morte morieris. Isti ergo, ut salvari possint, tertio, et septimo die expediuntur, sicut et caetera quae de omni praeda venerunt, et diabolo rapta sunt; sive vas fuerit, sive vestimentum, [Col. 0502B] sive quidlibet aliud de caprarum pellibus, vel pilis, vel ligno, in aliqua utensilia praeparatum, per quod non solum homines, verum etiam eorum fidem, scientiam, vitam, mores, omnemque conversationem, et cunctam interioris hominis supellectilem intelligere possumus. Omnia enim cum ipso homine purificantur.

»Aurum, et argentum, et aes, et ferrum, et stamnum, et plumbum, et omne quod potest transire per flammas, igne purgabitur. Quidquid autem ignem non potest sustinere, aqua expiationis sanctificabitur, et lavabitis vestimenta vestra die septimo, et purificati postea castra intrabitis.« Per aurum enim, et argentum, et caetera, quae ignem sustinere possunt, eos intelligimus, quibus Deus [Col. 0502C] fortitudinem tribuit, ut igne passionis, et martyrii expientur, quamvis aqua baptismatis sanctificati non sint. Et isti quidem die septimo, id est in hac ultima aetate, lavantes in sacro fonte vestimenta, carnem suam, non solum Ecclesiae, verum etiam et coeli castra purificati ingrediuntur.



CAPUT XXXII.

Omittitur in quo, juxta Vulgatam, filii Israel ad pugnam apti promittunt Moysi, relictis mulieribus, parvulis, et armentis, contra hostes ad terram promissionis obtinendam proficisci.



CAPUT XXXIII.

Hic autem Moyses describit quadraginta mansiones, quas populus fecit donec veniret ad terram [Col. 0502D] promissionis. De quibus, si secundum hominum interpretationem, et secundum res in eis gestas, si quis tractare vellet, in longum sermonem eas extendere posset [(298) 1Kb] . Nos autem de numero pauca dicamus. Quadragenarius enim numerus ex quatuor constat, et decem (quater enim decem, vel decies quatuor quadraginta faciunt) decem autem et quatuor, ut jam saepe diximus, Vetus et Novum Testamentum designant, quoniam illud in decem verbis, et hoc in quatuor concluditur Evangeliis. Sicut ergo illi per quadraginta mansiones ad terram promissionis transierunt, ita et nos per decem legis mandata, et quatuor Evangelia transeuntes, duce Jesu, in terram [Col. 0503A] viventium intraturi sumus. Beati autem illi qui in his mansionibus morantur et habitant. Beati qui in sacris voluminibus utriusque Testamenti delectantur; semper manna abundant, nunquam pane coelesti carent, nunquam eis deficit panis vivus qui de coelo descendit. Illi cibo spirituali nutriuntur, illi aqua de petra reficiuntur; illos sancti Spiritus gratia in die obumbrant, in nocte illuminant; illi revera dicere possunt: »Dominus regit me, et nihil mihi deerit, in loco pascuae ibi me collocavit (Psal. XXII, 1).« Beati ergo sunt, si non murmuraverint, si Deum non tentaverint, si in fide non haesitaverint, si carnes non quaesierint, id est si legem carnaliter non intellexerint, et caepas, et allia non concupierint. Verumtamen quia Ramesses interpretatur tinea, quotiescunque [Col. 0503B] poenitentia, vel alio quolibet modo vitiorum tineas a nobis excutimus, de Ramesse nos exire intelligamus, et tunc quidem vitiis superatis, diisque Aegyptiorum contritis, Phase confidenter facere possumus. Quoniam autem Sochot tabernacula interpretatur, quando in concilio justorum et congregatione religiose vivimus, in Sochot nos esse sciamus. Quia vero Ethan dicitur consummatus; quando aliquod bonum perficimus, in Ethan nos 194 esse gaudeamus. At vero quia Athairot interpretatur corona, quoties de aliquo vitio triumphamus, toties in Athairot castrametamur. Ante Magdalum tentoria figimus, quando turres et munitiones diaboli expugnamus, sic enim interpretatur Magdalum. Sumus autem in Mara, si peccatorum recordatione, [Col. 0503C] vel saeculi adversitatibus amaricamur, quoniam Mara amarum interpretatur. Quia vero Elim dicitur aries, tunc in Elim habitamus quando apostolorum innocentiam et simplicitatem imitamur. Unde et merito in Elim duodecim fontes et septuaginta palmae esse dicuntur, per quae duodecim apostoli, et septuaginta duo Christi discipuli figurantur. Quando vero populum ad baptismum et ad fidem invitamus, super mare Rubrum tentoria figimus; siquidem et illi et in nube, et in mari sunt baptizati. Sed veniamus in desertum Sin, accedamus ad servitutem Dei, et praeparemus animas nostras ad tentationem. Sin enim tentatio interpretatur. Per hoc enim postea transire poterimus in Detheca, [Col. 0503D] quod interpretatur remissio: illis enim remittuntur peccata, qui diabolicas superant tentationes. Quoties aliquid fermentamus, et manus, et opera ad corruptionem laxamus, toties in Alis, et in Raphidim nos esse doleamus. Alis enim fermentare, Raphidim vero manus laxare dicitur. Unde et merito ibi aqua populo defuisse legitur: facile enim populus corrumpitur, et peccat, si ei evangelicae doctrinae aqua defuerit. Et tunc quidem quodammodo in Sinai legem recipimus, quando nos in sacris voluminibus exercemus. Quando vero illicita concupiscimus, tunc ad Aseroth, angustiarum domum festinamus, sic interpretatur. Hoc ergo modo cognita historia, et nominum interpretatione, facile singulorum significationes prudens lector inveniet. Quae nos quidem per [Col. 0504A] singula diceremus, nisi quia facilia sunt, et brevitati operam damus.



CAPUT XXXIV

In quo termini, et dimensiones terrae promissionis describuntur, omittitur.



CAPUT XXXV.

»Dixitque Dominus ad Moysen: Praecipe filiis Israel, ut dent levitis de possessionibus suis, urbes ad habitandum, et suburbana earum per circuitum, ut ipsi in oppidis maneant; et suburbana sint pecoribus, et jumentis, quae a muris civitatum forinsecus per circuitum mille passuum tendentur contra Orientem, et contra Meridiem similiter erunt duo.« Per hoc enim apertissime datur intelligi, quod clericorum ordo sublimiorem locum in Ecclesia [Col. 0504B] tenere debeat, aliisque omnibus quasi propriis jumentis et pecoribus imperitare; unde et pastores non immerito vocantur. Quod vero suburbana mille passuum spatio tenduntur, omnem mundi ambitum eorum regimini, et ditioni subditum esse ostendit; idem enim significat mille, quod omnes, quoniam hic numerus perfectus est, omnesque in se numeros continet, qui in se quidem replicari possunt, crescere vero non possunt. Notandum autem, quod duo millia cubiti in mille passibus concluduntur; unde et constat, quod duo cubiti unum passum faciunt.

»Dixitque Dominus ad Moysen: Quando transieritis Jordanem, intrantes terram Chanaan, disperdite cunctos habitatores illius, et eorum simulacra confringite, mundantes terram.« Qui ergo per [Col. 0504C] baptismum ad Ecclesiam venimus, terram, Id est carnem nostram ab omni vitiorum sorde mundemus, unumque et verum Deum colamus, et adoremus.

»Ait autem Dominus ad Moysen: Loquere filiis Israel, et dices ad eos: Quando transgressi fueritis Jordanem in terra Chanaan, decernite quae urbes esse debeant in praesidia fugitivorum, qui nolentes sanguinem fuderint: in quibus cum profugus fuerit, cognatus occisi eum non poterit interficere, donec stet in conspectu multitudinis, et causa illius judicetur. De ipsis autem urbibus, quae ad fugitivorum subsidia separantur, tres erunt trans Jordanem, et tres in terra Chanaan, [Col. 0504D] tam filiis Israel quam advenis atque peregrinis, ut confugiat ad eas, qui nolens sanguinem fuderit. Si quis autem vel ferro, vel lapide, vel ligno, vel manu per odium, aut insidias hominem occiderit, cognatus occisi, statim, ut invenerit, jugulabit. Si vero fortuito, et absque odio, et inimicitiis hoc egerit, priusquam sic esse probatum fuerit, innocens liberabitur, et non occidetur, sed ad civitatem, ad quam confugerat, reducetur, manebitque ibi, donec sacerdos magnus, qui oleo sancto unctus est, moriatur.« Tres enim civitates trans Jordanem, et tres in terra Chanaan, idem significant; per quas, fides, spes, charitas intelligi possunt: nunquam enim poterit esse securus, qui domum suam in his civitatibus non fundaverit. Ad [Col. 0505A] has autem quicunque fugerit, non occidetur. Si enim secundum litteram absolute intelligamus, ut illi qui sponte, sive quod majus est per odium, vel per insidias hominem occidunt, in his civitatibus fugiendi subsidium non habeant (quod nefas est dicere) poenitentiae januas claudimus. Aliter ergo intelligendum est. Plerumque enim per homicidas corporis, animarum homicidas intelligimus. Animarum vero homicidae, maxime Judaei et haeretici intelliguntur, qui falsa persuasione animas a Christi fide separantes, interficiunt. Horum autem illos volentes et per odium, et per insidias peccare intelligamus, qui sic peccant, ut nunquam 195 se peccasse poeniteat, et malum, quod velle coeperunt, nunquam voluisse desistant. Nemo enim [Col. 0505B] sic est volens, sicut ille, cujus voluntas non mutatur. Alios autem, et si peccaverunt volentes; attamen quia jam sunt nolentes et poenitentes, dicamus eos sanguinem fudisse nolentes. Ille ergo fudit sanguinem volens, qui voluntate in fundendo sanguine est perseverans. Si quis ergo fuderit sanguinem volens, id est qui a voluntate fundendi sanguinem non recesserit, moriatur. Qui vero fuderit sanguinem nolens, id est jam poenitens, et non fudisse volens, fugiat ad has civitates, et salvabitur. Si enim fidem Ecclesiae receperit, si spem Ecclesiae habuerit, si charitatem Ecclesiae tenuerit, non morietur. [Col. 0506A] Quod si extra has civitates eum invenerit propinquus occisi, confestim eum jugulabit. Quis sit iste propinquus, lege in Evangelio de Samaritano, et invenies Christum esse, qui eos quidem, quos extra has civitates invenerit, occidet, et aeternae morti damnabit. Quod autem iste homicida non revertitur ad propria, donec sacerdos magnus moriatur, hoc Moyses significasse videtur, quia ante Christi passionem nemo post peractam poenitentiam ad coelestem patriam revertebatur. Judaei quoque et haeretici quicunque Jesum sacerdotem magnum nondum venisse, vel mortuum esse, vel resurrexisse credunt, in patriam reverti non possunt, sic enim nondum istis Christus mortuus est; sicut Mariae nondum ad Patrem ascenderat, cum ait: »Noli me tangere: [Col. 0506B] nondum enim ascendi ad Patrem meum (Joan. XX, 17).« Nobis autem Christus jam mortuus est: nos jam ejus morte et sanguine redempti sumus. Nobis ergo ad propria redire, et de hujus mundi exsilio in civitatem sanctam Jerusalem ipse nos introire concedat, cui cum Patre, et Spiritu sancto gloria, et honor in saecula saeculorum. Amen.



CAPUT XXXVI.

Hoc postremum libri Numerorum caput, in quo filiis Israel praecipitur, ut quilibet de tribu sua sibi sumat uxorem, et ad aliam non transeat, ne confundantur tribus, omittitur a sancto Brunone.

Explicit liber Numerorum.



INCIPIT EXPOSITIO IN DEUTERONOMIUM.
[Col. 0505]


PRAEFATIO.
[Col. 0505C]

196 Quia in aliis libris Moysi, quod Dominus dedit, locuti sumus; restat nunc quoque in hoc ultimo libro, quod ipse donaverit, dicamus. Dicitur autem liber iste, Deuteronomium, quod secunda lex interpretatur; quoniam et Novum significat Testamentum, et ea, quae in aliis dicta sunt, in isto quodammodo innovantur et replicantur. Nos autem, quae in superioribus libris exposita sunt, praetermittentes, caetera, non omnia tamen, sed difficiliora quaeque cum Dei adjutorio exponere aggrediamur. Ab hoc capitulo loquendi exordium sumamus.



CAPUT XIII.

»Si audieris in una urbium tuarum, quas Dominus Deus tuus dabit tibi ad habitandum, dicentes [Col. 0505D] aliquos: Egressi sunt filii Belial de medio tui, et averterint habitatores urbis terrae tuae, atque dixerint: Eamus, et serviamus diis alienis; quaere sollicite, et diligenter rei veritate perspecta; si inveneris, certum esse, quod dicitur, et abominationem hanc opere perpetratam, statim percuties habitatores urbis illius in ore gladii, et delebis [Col. 0506C] eam. Omnia quoque, quae in illa sunt, congregabis in medio platearum ejus, et cum ipsa civitate succendes, ita ut universa consumas Domino Deo tuo, ut sit tumulus sempiternus; non aedificabitur amplius, et non adhaerebit de illo anathemate quidquam in manu tua.« Si audieris, inquit, ubicunque fueris, ab aliquo nuntiante tibi filios Belial, id est haereticos, qui jugo fidei non tenentur (Belial enim absque jugo interpretatur), si, inquit, audieris eos de medio tui exiisse, fidemque Ecclesiae reliquisse, aliosque secum a justitia avertisse, et deos alienos, id est malignos spiritus securos esse, quaere rem diligenter, quam cum veram esse cognoveris, gladio spiritus, quod est verbum Dei, omnem nefandam illam congregationem percuties et delebis: [Col. 0506D] insuper et omnia, quae illius sunt, simul cum ipsa in medio ejus succendes, id est aeternis suppliciis condemnabis. Simul enim cum haereticis, omnis eorum perversa scientia et doctrina (quae per eorum scientiam intelligitur) abominari et damnari debet, quatenus sic destruatur ut ulterius in memoria non habeatur. Hoc est enim, quod ait: »Non aedificabitur [Col. 0507A] amplius, et non adhaerebit de illo anathemate in manu tua,« per quod intelligere debes, ut nihil de illa haeresi adhaereat menti et fidei tuae. Sequitur:



CAPUT XIV.

»Filii estote Domini Dei vestri. Non vos incidetis, nec facietis calvitium super mortuo, quoniam populus sanctus est Domino Deo tuo, et te elegit, ut sis ei in populum peculiarem de cunctis gentibus, quae sunt super terram.« Imitetur Deum, qui ejus esse vult. Decet enim ut parentum imaginem in se filii repraesentent. Se autem incidere, et calvitium super mortuo facere magni doloris indicium est. De mortuo vero non dolere, sed gaudere debet Christianus. Qui enim bene moritur, ad Deum tendit. Doles ergo, o mulier, quod vir tuus ad Deum tendit: [Col. 0507B] doles, o homo, quod frater, vel filius tuus ad Deum vadit, non bene doles. Videamus etiam quid Apostolus dicat: »Mortui estis, et vita vestra abscondita est cum Christo in Deo (Coloss. III, 3).« Isti enim adhuc viventes huic mundo mortui erant. Et saepe quidem videmus super his, qui mortui sunt, vel etiam qui sic mori desiderant, fratres, et propinquos dolere, et isti ergo non bene super mortuo dolent. Ille quoque non bene dolet, qui super iniquo mortuo dolet; de mali namque perditione non dolendum, sed gaudendum est: dolendum potius erat de vita ipsius, quae justitiae et bonitati contraria erat. De talibus tamen quandiu vivunt et dolere, et flere debent sancti, si forte eorum orationibus convertantur. Sic enim et Samuel flebat Saulem. Post [Col. 0507C] mortem vero pro eis flere infructuosum est. Denique cum Dominus dicat: »Ego quoque in interitu vestro ridebo (Prov. I, 26),« quis de illo dolere audeat, de quo Dominus ridet et gaudet? De nullo igitur mortuo dolendum est, nisi de illo, qui fidei moritur, et a Deo separatur. Sequitur autem de animalibus mundis et immundis, de quibus in Levitico sufficienter diximus.

197 »Omne quod mundum est, comedite, quidquid autem morticinum est, ne vescamini ex eo. Peregrino, qui inter portas tuas est, da, ut comedat, aut vende ei, quia tu populus sanctus Domini Dei tui es.« Hoc autem juxta litteram illi observantes salvabuntur, et sic per illam umbram [Col. 0507D] Dei populns erant, sicut et nos modo per veritatem. Nos enim secundum apostolicam doctrinam, nihil immundum et commune judicamus (I Cor. X, 15). Quidquid in macello venit, comedimus, interrogantes propter conscientiam. Scientes etiam, quia non est personarum acceptator Deus (Act. X, 34). Neminem ad fidem venientem ab Ecclesiae corpore separamus. Omnem cibum Ecclesia suscipit, id est omnem hominem suo corpori inducit. Nos ergo sumus peregrini, nos immunda a Judaeis emimus, et comedimus. Judaei enim fuerunt apostoli, qui nos ista docuerunt, ut nihil commune, et immundum esse credamus; modo fidem ipsi nobis vendiderunt, hanc animae pretio emimus, pro hac Christi servi facti sumus. Et quidem sicut nos modo nisi omnia comedamus, [Col. 0508A] perimus; sic et illi tunc si comedissent, periissent. Omnia enim comedit, qui omnia comedenda fatetur.

»Non coques haedum in lacte matris suae.« Illis hoc dicitur, qui Christum adhuc lactantem, et puerum occidere voluerunt. Et hoc quidem in Exodo exposuimus.

»Anno tertio separabis aliam decimam ex omnibus, quae nascuntur tibi eo tempore, et repones inter januas tuas, venietque levites, qui aliam non habet partem nec possessionem tecum, et peregrinus, et pupillus, et vidua, quia intra tuas portas sunt, et comedent, et saturabuntur, ut benedicat tibi Dominus Deus tuus in cunctis operibus manuum tuarum quae feceris.« Multa enim Moyses [Col. 0508B] in superioribus libris de decimis locutus est; nunc autem aliam decimam introducit, quae valde dignior caeteris esse videtur. Per hanc enim spiritualem legis intelligentiam significari puto; decem enim sunt verba legis, quae prius quidem Judaei ad litteram intelligentes, observantes, unam decimam dabant. Veniente autem tertio anno, id est tertio saeculorum tempore, jam alia decima datur, quo eadem decem verba spiritualiter intelliguntur. Tria enim sunt tempora: Primum ante legem; secundum sub lege, tertium sub gratia. Hoc autem tertium, quod nunc agitur a Christi nativitate coepit. Hoc ergo tertio anno, sive tertio tempore, Ecclesiae doctores cordis sui cellario condiderunt. Bene autem dicitur ex omnibus, quae nascuntur eo tempore, quia et si prius [Col. 0508C] littera nata fuisset, litterae tamen intelligentia spiritualis hoc tempore nata est. De hac autem decima vivunt levitae, de hac decima vivit clericorum ordo, de hac comedunt et saturantur quicunque cibis spiritualibus delectantur. Hanc peregrini, id est gentiles ad fidem venientes; hanc pupilli et viduae, nequissimum patrem et maritum diabolum deserentes, suscipiunt. Sint ergo duae decimae, duae mandatorum intelligentiae.



CAPUT XV.

»Septimo anno facies remissionem, quae hoc ordine celebrabitur. Cui debetur aliquid ab amico, vel proximo, aut fratre suo, repetere non poterit; quia annus remissionis est Domini. A peregrino, et advena exiges: civem, et propinquum repetendi [Col. 0508D] non habes potestatem, et omnino indigens, et mendicus non erit inter vos.« Septimus enim dies, et septimus annus, sicut jam in aliis libris exposuimus, haec ultima aetas intelligitur, de qua Apostolus ait: »Nos sumus, in quos fines saeculorum devenerunt (I Cor. X, 11).« In hac ultima autem aetate remissionem facere debemus, sicut Dominus ait: »Dimittite, et dimittetur vobis (Luc. VI, 37).« Itemque: »Nisi remiseritis hominibus peccata eorum, nec Pater vester coelestis dimittet vobis peccata vestra (Matth. XVIII, 35).« Haec sunt ergo debita, quae a proximo, vel ab Ecclesiae civibus non repetere, sed dimittere debemus. Quod autem ab advena, et peregrino haec repetere concedit, damnatis, [Col. 0509A] et infidelibus hanc remissionem non valere significat, sive etiam dimittas, sive non dimittas, ille tamen nihilominus periturus est. Quid enim Judaeis in infidelitate persistentibus profuit, quod Dominus ait: »Pater, ignosce illis, non enim sciunt, quid faciunt (Luc. XXIII, 34).« Debitum ergo ab his exigitur, siquidem non dimittitur. In eo vero, quod ait: »Et omnino indigens, et mendicus non erit inter vos,« ad eleemosynarum largitatem nos provocare videtur. Sequitur:

»Fenerabis gentibus multis, et ipse a nullo accipies mutuum: dominaberis nationibus plurimis, et tui nemo dominabitur.« De divitiis spiritualibus Ecclesia non feneravit: nulla enim gens est, cui ipsa fidem suam non praedicaverit, et cum omnes gentes [Col. 0509B] fidem ejus suscepissent, ipsa nullius gentis fidem suscepit, et ipsa quidem tandem dominabitur omnibus, cui praeter Deum nemo dominabitur.

»Cum tibi venditus fuerit frater tuus Hebraeus, aut Hebraea, et sex annis servierit tibi, in septimo anno dimittes eum liberum; et quem libertate donaveris, nequaquam vacuum abire patieris, sed dabis viaticum de gregibus, et de area, et de torculari, quibus Dominus Deus benedixerit tibi. Sin autem dixerit; Nolo egredi, eo quod diligat te, et domum tuam, et bene sibi apud te sentiat esse, assumes fibulam, et perforabis aurem ejus in janua domus tuae, et serviat tibi usque in aeternum. Ancillae quoque similiter facies. Non avertas ab eis oculos tuos, quando dimiserit eos liberos, [Col. 0509C] 198 quoniam juxta mercedem mercenarii per sex annos servivit tibi.« Quoniam enim Hebraeus transiens interpretatur, omnis homo Hebraeus intelligi potest, qui ab infidelitate ad Ecclesiam transit. Hos autem doctores Ecclesiae pretio Domino emunt. Idem vero per sex annos, quod per sex dies significatur; non enim sunt dies nisi sex, in quibus servile opus fieri liceat. Qui igitur sex annis servit, a servitute non recedit. Sed sciendum est, quia servorum Dei alii sponte serviunt, et gratam habent servitutem, alii vero non sponte, et onerosam serviunt servitutem. Et multos quidem tales in Ecclesia videmus, qui nihil boni servitii sua sponte faciunt; serviunt tamen aut verecundia, aut timore. Hos autem in septimo anno, id est vitae termino [Col. 0509D] completo, liberos abire Ecclesia permittit, qui nulla ulterius servitute serviunt, sed melius eis fuerat adhuc servisse, quam tali libertate liberos abiisse. Et vide quam bonus Dominus, qui nec etiam ipsos malos servos et ingratos vacuos abire permittit, sed dat eis viaticum de gregibus, et de area, et torculari. Intelligit enim hoc sacramentum, intelligit et hoc nomen, nec ignorat quid viaticum significet. Unde et ultima hora poenitentibus hoc viaticum recipere persuadet, qui per totam vitam usque ad sedem judicis securi perferantur. Hoc enim viaticum Christi corpus et sanguis est, quod prius quidem de gregibus accipiebatur, nunc autem de area et de torculari suscipitur. Quis enim hoc non intelligat, [Col. 0510A] quis nesciat, quid agnus significet, qui in Pascha immolabatur: »etenim Pascha nostrum immolatus est Christus (I Cor. V, 7).« De area namque suscipitur panis, et vinum de torculari, quae ineffabiliter in Christi carnem et sanguinem convertuntur. Sequitur autem de bono servo, qui libentissime serviens, nunquam a Domini sui vult recedere servitute. Quare hoc? Quia eum diligit, et domum ejus, quae est Ecclesia, semperque sibi apud eum bene esse sentit. Hunc ergo ducit Dominus ad januam domus suae, et perforat aurem ejus ut ei serviat in perpetuum. Qui enim ad januam ducitur, ab omnibus, qui in domo sunt, videtur; merito ergo bonus servus ducitur ad januam, ut quam fidelis et obediens sit omnibus innotescat, caeterique [Col. 0510B] bonum exemplum de eo capiant, et qui nondum aures perforatas habent, sibi ad ejus exemplum perforari faciant. Tales enim aures Domino quaerebat, cum diceret: »Qui habet aures audiendi, audiat (Marc. IV, 23).« Iste ergo, quia per sex annos, id est toto tempore vitae suae, quasi mercenarius serviens, sui laboris mercedem semper exspectavit, bene remuneratus ad supernae patriae rediit libertatem: servivit ergo, non ut servus, sed ut mercenarius; quoniam servo pro labore non dantur mercedes. Sequitur autem de primogenitis, quae si masculini generis et sine macula fuerint, cuncta Deo sacrificare jubentur. Et de his quidem in superioribus libris satis locuti sumus. Quod autem hic dicitur, ut primogenita, quae maculam [Col. 0510C] habent, non immolentur Domino, sed comedantur ab his qui mundi sunt, et ab his qui mundi non sunt, hoc significat quod criminosi ad ordinem quidem sacerdotalem subvehi non possunt, ab Ecclesiae tamen corpore et communione separari non debent. Sed hoc solum in eis observandum est ut Judaeorum sanguis non comedatur, sed quasi aqua super terram fundatur. Qua in re manifeste ostenditur, quoniam et si iniquis communicamus, iniquorum tamen peccatis non acquiescere, sed ea vehementer abjicere et abominari debemus.



CAPUT XVI.

Quod autem sequitur de tribus festivitatibus, quas Judaei celeberrimas habebant, ideo hic non exponimus, quia in aliis libris, et maxime in Levitico [Col. 0510D] sufficienter exposuimus.

»Non plantabis lucum, et omnem arborem juxta altare Domini Dei, nec facies tibi, atque constitues statuam, quae odit Dominus Deus tuus.« His enim verbis omnis idolorum cultura, omnisque infidelium superstitio interdicitur.



CAPUT XVII.

Hoc autem capitulo praecipit ut omne ambiguum, omnesque majores causae sacerdotum judicio finiantur: cujus sententiae quicunque superbiens obedire noluerit, moriatur. Qua in re sacerdotum scientia et justitia, populique erga eos obedientia, qualis et quanta esse debeat breviter insinuat.

»Cum ingressus fueris terram, quam Dominus [Col. 0511A] Deus tuus dabit tibi, voluerisque tibi regem constituere; de gente tua, et de fratribus tuis eum constitues: qui cum fuerit constitutus, non multiplicet sibi equos, nec reducat populum in Aegyptum; praesertim cum Dominus vobis praeceperit, ut per eamdem viam non revertamini; nec habeat uxores plurimas, quae ejus animum alliciant: neque habeat in mensa pondera auri, et argenti. Postquam sederit in solio regni, scribat sibi Deuteronomium legis hujus, accipiens exemplar a sacerdotibus, et legat illud cunctis diebus, faciens ea, quae in eo scripta sunt; neque declinet ad dexteram, vel ad sinistram, ut longo tempore regnet ipse, et filii ejus [(299) 1Kb] .« Utinam hoc 199 capitulum reges nostri intelligant, intellectumque [Col. 0511B] custodiant, neque tantis malis Ecclesiam Dei afficiant. Hoc autem non solum de saecularibus, verum etiam de spiritualibus Ecclesiae regibus intelligi potest. Verum eum de gente nostra, de gente utique Christiana et religiosa, et de nostris fratribus, id est de melioribus Ecclesiae filiis eligere, et constituere debemus. Qui ergo rex constitutus fuerit, non multiplicet sibi equos, quorum superbo apparatu in bellum ruat, humilemque populum prosternat. Per hoc enim intelligere possumus, ut superborum famulatu atque consiliis non elevetur. Hoc autem rex David intelligens, ait: »Hi in curribus, et in equis, nos autem in nomine Dei nostri magnificabimur (Psal. XIX, 8).« Nec reducat populum in Aegyptum, sermone videlicet et exemplo eum ad [Col. 0511C] peccata convertens. Per eamdem autem viam revertitur, qui ad peccatum, quod poenitendo reliquerat, iterum redit. Nec habeat uxores plurimas, quae ejus animum illiciant. Hoc autem Salomon surda aure praeteriens, non solum plurimas, sed alienigenas duxit uxores, a quibus miserabiliter illectus, idola adorasse legitur. Spiritualiter autem multae uxores multae religionum sectae intelligi possunt. In mensa vero pondera auri et argenti prohibentur, quoniam his facillime in contemptum Dei, et in superbiam elevatur. Hunc autem librum, qui inter nova et vetera medius discurrit, scribere sibi, et observare praecipitur, ut secundum Evangelium de thesauro suo nova, et vetera proferre possit. Cujus fidei exemplar a sacerdotibus suscipitur, si secundum [Col. 0511D] eorum doctrinam custoditur. Ille vero nec ad dexteram, nec ad sinistram declinat, qui a veritate, et a recto itinere non recedit.



CAPUT XVIII.

»Non habebunt sacerdotes et levitae, et omnes, qui de eadem tribu sunt, partem et haereditatem cum reliquo Israel, quia sacrificia Domini, et oblationes ejus comedent, et nihil aliud accipient de possessione fratrum suorum; Dominus enim ipse est haereditas eorum, sicut locutus est illi.« Hac sententia mundum relinquere, et soli Deo adhaerere jubemur, et qui Deum in partem suscepimus, nullam [Col. 0512A] aliam partem quaeramus, ne forte dum aliam partem quaerimus, hanc, quae omnino melior est, amittamus. Magna enim est haereditas, si illum haereditamus, qui omnia possidet. Hoc autem illi custodiunt, qui solis necessariis contenti, omnia communia habent. Sequitur:

»Hoc erit judicium sacerdotum a populo, et ab his, qui offerunt victimas, sive bovem, sive ovem immolaverint, dabunt sacerdoti armum ac ventriculum, primitias frumenti, vini, et olei, et lanarum partem ex ovium tonsione. Ipsum enim elegit Dominus Deus tuus de cunctis fratribus tuis, ut stet et ministret nomini Domini, ipse et filius ejus in sempiternum.« Armum enim omnium victimarum sacerdotes suscipiunt, ut per hoc omnium onera [Col. 0512B] se portare intelligant, secundum quod ad Aaron Dominus ait: »Tu, et filii tui, et domus patris tui portabitis iniquitatem sanctuarii.« Eum ergo, qui multis oneribus premitur, multos armos habere oportet. Sed quare ventriculum sacerdotes suscipiunt, nisi ut sanctarum Scripturarum cibum coquant et digerant, atque ex eo cuncta ecclesiastici corporis membra pascant et nutriant? In ventriculo enim, id est stomacho omnis cibus digeritur, quo omnia corporis membra nutriuntur. Suscipiunt praeterea sacerdotes vini, et olei, et lanarum primitias, ut habentes victum et amictum, his contenti sint. Sed quales eos esse putamus, quibus omnes primitiae dantur? Sed quare dantur? Vis audire quare? Quia primi sunt, quia majores sunt; quia in omnibus [Col. 0512C] obtinent principatum, et omnia eis debent esse subjecta. Isti ergo primi sedeant, primi ambulent, istos reliqua turba sequatur. Qui enim eos sequitur, non ambulat in tenebris, sed habebit lumen vitae.

»Dixitque Dominus ad Moysen: Prophetam suscitabo eis de medio fratrum tuorum similem tui, et ponam verba mea in ore ejus, loqueturque ad eos omnia, quae praecepero illi. Qui autem verba ejus, quae in nomine meo loquetur, audire noluerit, ego ultor existam.« Multos enim prophetas huic populo Deus dedit, qui quamvis Dei mandata, et viam vitae eis nuntiarent, et Moysi in sermone et miraculis similes essent; non solum eis non crediderunt; verum etiam sicut Dominus ait, alios lapidaverunt, alios occiderunt, alios contumeliis affecerunt. Potest [Col. 0512D] autem hoc specialiter de illo propheta intelligi, qui de se ipso loquitur, dicens: »Non est propheta sine honore, nisi in patria sua, et in domo sua (Marc. VI, 5),« etc., quem Deus Pater non solum suscitavit, sed a mortuis resuscitavit. Hic autem et similis est Moysi, qui propheta, et major tamen, et Dominus Moysi, qui et Patris sui verba loqui significans, aiebat: »Mea doctrina non est mea, sed ejus qui misit me, Patris (Joan. VII, 16).«



CAPUT XIX.

Sequitur autem de tribus civitatibus fugitivorum, quas inter se aequali spatio dividi praecipit, ut habeat [Col. 0513A] e vicino, qui propter homicidium fugerit, quo evadere possit.

»Haec erit lex homicidae fugientis, cujus vita servanda est. Qui percusserit proximum suum nesciens, et qui heri et nudius 200 tertius nullum contra eum habuisse odium comprobatur; sed abiisse cum eo simpliciter in silvam ad ligna caedenda, et incisione lignorum securis fugerit de manu, ferrumque lapsum de manubrio amicum ejus percusserit, et occiderit, hic ad unam supradictarum urbium confugiet, et vivet, ne forsitan proximus ejus, cujus effusus est sanguis, dolore stimulatus persequatur, et apprehendat eum, si longior fuerit via, et percutiat animam ejus, qui non est reus mortis: Quia nullum contra eum odium prius habuisse [Col. 0513B] monstratur [(299*) 1Kb] .« Tres enim istae civitates, ut in libro Numeri exposuimus, fides, spes, charitas intelliguntur; quae quidem aequali spatio inter se dividuntur, quia his, qui salvandi sunt, aequaliter, simulque occurrunt. Per silvam autem, in qua ligna caeduntur, hae, et aliae Scripturae divinae legis intelligi possunt. In hac autem silva simpliciter ligna caedimus, quando fideli intentione singulas sententias disposuimus.

Fit autem aliquando, ut dum de his loquimur, aliquid minus idoneum ad intelligendum, ferro de manubrio delapso, percutiamus et occidamus. Tunc enim securis manum fugit, et ferrum de manubrio labitur, quando gladius spiritus, quod est verbum Dei, incaute profertur. Tales ergo in hac silva fratribus circumstantibus ligna incidere debent, qui et [Col. 0513C] caedendi periti sint, et ferrum verbum Dei retinere valeant, ne fortasse aliquid contra fidem proferant, vel quod pro sui obscuritate scandalum faciat. Ipsi quoque, qui haec ligna caedendi peritiam habent, non omnia coram omnibus caedere debent; quaedam enim sunt, quae nonnisi in conventu sapientum exponi debent. Qui ergo hoc modo fratrem percussit, si in aliqua praedictarum civitatum refugium habuerit, non occidetur; refugium enim habet in civitate fidei, si propria conscientia defendatur, se contra fidem nescienter esse locutum, et quod dixit, non ideo dixerit, ut aliquem pro odio a fide catholica avertisset (hoc enim Judaei et haeretici faciunt) ideoque quanto tempore in hoc odio permanent ad has civitates nullum refugium habent. Similiter autem [Col. 0513D] de spe, et charitate intelligatur. Proximus autem hominis occisi Christus est, qui per Samaritanum in Evangelio significatur. Et ipse quidem eos homicidas interficit, quos longe a praedictis civitatibus reperit. De hoc capitulo locuti sumus in fine libri superioris.

»Non assumes, et transferes terminos proximi tui, quos fixerunt priores in possessione sua.« Nescio quam possessionem melius hic queamus intelligere, quam fidem nostram et doctrinam evangelicam. Hujus autem terminos qui transferre conatur, et aliter quam a sanctis Patribus constituti sunt, movere nititur, aeternae damnationis reus efficitur.



CAPUT XX.
[Col. 0514A]

Hinc autem Moyses hortatur populum, ut si quando contra adversarios suos ad bellum exierint, et eorum exercitum majorem viderint, non timeat, quia Deus secum est: et jam praelio appropinquante sacerdotes populum commoveant et confortent; duces quoque per singulas turmas, exercitu audiente proclament: »Quis est homo, qui aedificavit domum novam, et non dedicavit eam, vadat, et revertatur in domum suam, ne forte moriatur in bello, et alius homo ejus fungatur officio. Quis est homo, qui desponsavit uxorem, et non accepit eam, vadat, et revertatur in domum suam, ne forte moriatur in bello, et alius homo accipiat eam. His dictis, addent reliqua, et loquentur ad populum: Quis [Col. 0514B] est homo formidolosus, et corde pavido? revertatur in domum suam, ne pavere faciat corda fratrum suorum; sicut ipse timore perterritus est. Cumque siluerint duces exercitus, et finem loquendi fecerint, unusquique suos cunctos ad bellandum praeparabit.« Haec enim Ecclesiae principio et fini conveniunt; haec ad tyrannorum tempora rectissime referuntur, in quibus exiguus Christianorum populus contra innumerum persequentium exercitum dimicabat et dimicabit. Docet ergo Moyses, qualiter Ecclesiae duces milites suos eo tempore instruere debeant. Fortes quoque hortatur ne timeant et, ut confidenter in hostem ruant, non in suis sed in Dei virtute confidant, qui in eis remanent, pugnat et vincit. Ipse enim non solum viros, [Col. 0514C] sed virgines et mulieres tanta fortitudine corroboravit, ut impios imperatores vincerent, et Romanorum inexpugnabilem exercitum superarent. Sed quid per hominem, qui et novam domum aedificavit, et nondum eam dedicavit, nisi Christianum aliquem intelligimus, qui quamvis in baptismo veterem hominem exuerit, et jam in novum factus, Deum in domo sua, id est in seipso, qui templum Dei ab Apotolo vocatur, habitatorem susceperit, nondum tamen ad illam perfectionem pervenit, ut sicut se, alium diligat, et mundum penitus contemnat? Qui enim ad hoc pervenit, totum se ab integro Domino dedicavit. Qui vero hoc non habet, nondum idoneus est, ut tyrannorum gladios contra se provocans, ad martyrium tendat. Revertatur ergo in domum [Col. 0514D] suam, maneat in se, teneat fidem in occulto, et sit vel bonus confessor, qui martyr esse non meruit; melius est enim ei, ut sic maneat, quam in bello moriatur; moriatur, inquam, non corpore, 201 sed anima; si enim corpore moreretur, martyr esset. Qui ergo prae timore Deum negat, ille secundum animam in bello moritur. Idipsum autem et de illo intelligatur, qui uxorem desponsavit, et nondum eam accepit. Uxorem quidem desponsavit qui fide Christianam religionem promisit, cum hac enim uxore proles bonorum operum generatur. Hanc autem et si desponsaverit, nondum [Col. 0515A] tamen accepit, quia ad fidei et religionis perfectionem nondum pervenit. Hujus autem perfectionis est mundum contemnere, et Deum et proximum toto corde diligere. Revertatur ergo in domum suam et hic et ille ne forte in bello moriatur, et alius homo, et illius domum, et hujus uxorem accipiat, id est tollat. Hac enim significatione Apostolus ait: »Sustinetis enim, si quis vos in servitutem redigit, et si quis accipit (II Cor. XI, 20);« id est si quis vobis vestra bona tollit. Hominem autem ipsum diabolum vocari, ipse nos Dominus docuit dicens: »Inimicus homo hoc fecit (Matth. XIII, 28).« Hic igitur homo Deum negantibus et domum, et uxorem tollit.

»Si quando accesseris ad expugnandum civitatem, offeres ei primum pacem. Si acceperit, et [Col. 0515B] aperuerit tibi portas, cunctus populus, qui in ea est, salvabitur, et serviet tibi sub tributo. Sin autem foedus inire noluerit, et coeperint contra te bellum, oppugnabis eam. Cumque tradiderit Dominus Deus tuus illam in manu tua, percuties omne, quod in ea masculini generis est, in ore gladii, absque mulieribus, et infantibus, jumentis, et caeteris, quae in ea civitate sunt. Omnem praedam exercitui divides, et comedes de spoliis hostium tuorum, quae Dominus Deus tuus dederit tibi.« Hoc autem non solum de una civitate, vel tota gente, sed de uno quolibet intelligi potest. Civitas enim omnis homo est, habitatque in ea non parva civium multitudo, virtutum quidem, si bonus est, vitiorum vero, si malus. Ad hanc autem expugnandam [Col. 0515C] accedimus, quando primi infidelem hominem ad Christi fidem convertere tentamus. Et primum quidem ei offerimus pacem, Christum videlicet Dei filium praedicantes. »Ipse enim est pax nostra, qui fecit utraque unum (Ephes. II, 14).« Quam si acceperit, et portas ad audiendum et credendum aperuit, cunctus populus, qui in ea est, salvabitur. Bonus enim est populus ille, qui Evangelio portas aperit, et Christum ad se venientem suscipit. Unde benedicitur, »ut cunctus populus salvetur,« non qui in ea fuerat, sed qui in ea est. Audito enim verbo fidei, statim omnis erronea multitudo recessit, et sola ibi cum populo suo fides remansit. Haec autem civitas servit Ecclesiae sub tributo, quia fidelis homo semper tributa bonorum operum persolvit. [Col. 0515D] Utinam et nos secundum hunc modum omni tempore tributarii simus. Per eos autem, qui foedus accipere nolunt, et contra praedicatores pugnare incipiunt, illos intelligimus, qui non facile convertuntur, sed vana philosophia, et dialceticis syllogismis contra fidem, et Evangelium disputant. A talibus tamen sancti praedicatores non statim recedant; sed quasi inimicissimam civitatem, eos oppugnantes, nunc Scripturarum exemplis, nunc miraculorum signis, nunc aliis rationibus eos aggrediantur, donec victi succumbant, et ab infidelitate ad fidem convertantur qui cum veritati acquieve rint, confestim Christi bellatores, omnes eorum masculos, omnes eorum syllogismos, omnia eorum argumenta, omnia falsarum [Col. 0516A] Scripturarum exempla, quibus prius se defendebant, et in quibus confidebant, in eis perimerent, et destruerent, ut quidam eorum etiam suos codices exurerent, et se errasse confiterentur. Feminas autem, et pueros, et jumenta reservabant, id est eas sententias, et rationes, quae, aut sicut feminae bonum aliquid parerent, aut sicut pueri nihil nocerent, aut sicut jumenta aliquid prodessent. Multas enim scientias habent gentiles, quas nemo prohibet habere Christianos. Praedam autem exercitus distribuere, et hostium spolia dividere, quid aliud est, nisi eos, qui noviter diabolo erepti sunt viris catholicis tradere, qui eos plenissime Christianam doceant religionem, et corpori ecclesiastico per omnia introducant? Sequitur: »Sic facies cunctis [Col. 0516B] civitatibus, quae a te procul valde sunt;« et non sunt de his urbibus, quas in possessione accepturus es. De his autem civibus, qui dabuntur tibi, nullum omnino permittas vivere. Per hos enim, quos filii Israel vivere non permittunt, vitiorum exercitum, et Judaeorum, et haereticorum, et omnium in infidelitate permanentium intelligimus. Haec enim omnia aeternae morti destinata sunt.

»Quando obsederis civitatem multo tempore, et munitionibus circumdederis, ut expugnes eam, non succides arbores de quibus vesci potest, nec securibus per circuitum debes vastare regionem, quoniam lignum est, et non homo, nec potest bellantium contra te augere numerum. Si qua autem ligna non sunt pomifera, sed agrestia, et [Col. 0516C] »in caeteros apta usus, succide, et exstrue machinas, donec capias civitatem, quae contra te dimicat.« Id ipsum per hanc civitatem et per illam, de qua modo superius diximus, intelligi potest. Quod enim in illa cives boni, hoc est in ista arbores fructiferae; et quod in illa cives mali, hoc est in ista ligna agrestia, ex quibus machinas fieri praecipit; hoc datur intelligi, quia pagani et haeretici plerumque a nobis suis scriptis superantur.



202 CAPUT XXI.

»Quando inventum fuerit in terra, quam Dominus Deus tuus daturus est tibi, hominis cadaver occisi, et ignoratur caedis reus, egredientur majores natu, et judices tui, et metientur loco cadaveris singularum per circuitum spatia civitatum, [Col. 0516D] et quam viciniorem caeteris esse perspexerint, seniores civitatis ejus tollent vitulam de armento, quae non traxit jugum, nec terram scidit vomere, et ducent eam ad vallem asperam, atque saxosam, quae nunquam arata est, nec sementem recepit: et coedent in ea cervices vitulae; accedentque sacerdotes filii Levi, quos elegit Dominus Deus tuus, ut ministrent ei: et venientes majores natu civitatis illius ad interfectum, lavabuntque manus super vitulam, quae in valle percussa est, et dicent: Manus nostrae non effuderunt hunc sanguinem, nec oculi viderunt; propitius esto populo tuo Israel, quem redemisti, Domine, et non reputes sanguinem innocentem in medio populi tui Israel. [Col. 0517A] Et auferetur ab eis reatus sanguinis; tu autem alienus eris ab innocentis cruore, qui fusus est, cum feceris, quod praecepit Dominus.« Valde hic locus difficilis est ad exponendum. Incipiamus tamen, et sequamur eum, qui ait: »Aperi os tuum, et ego adimplebo illud (Psal. LXXX, 11).« Per cadaver ergo hominis occisi, Christi corpus intelligamus, cujus utique caedis reus, secundum quemdam modum ignoratur: quod enim eum Judaei occiderint, non ignoratur; causa tamen, qua eum occiderint, ignoratur. Hoc enim Pilatus ipse testatur, dicens: »Nullam causam invenio in homine isto (Joan. XVIII, 38).« Et Petrus apostolus: »Nullam, inquit, causam mortis invenientes in eo, petierunt a Pilato ut interficerent eum (Act. XIII, 28).« [Col. 0517B] Usitata enim locutio est, ut cum de aliquo, qui pro suo reatu occisus est, interrogamus qui eum occiderit? respondeamus peccatum suum. Hoc ergo modo ignoratur, quis Christum occiderit, quoniam nullum peccatum in eo fuit, pro quo occidi debuisset. Quid ergo super hoc fieri debet? »Egrediantur, inquit, majores natu, et judices populi, et mentiantur a loco cadaveris singularum per circuitum spatia civitatum, et quam viciniorem esse perspexerint, inde seniores civitatis illius egredientes faciant, quod sequitur.« Per majores enim natu et judices populi, apostoli intelliguntur: ipsi enim in Ecclesia primi fuerunt, ipsi a Deo judices constituti, duodecim tribus Israel judicabunt. Civitas vero proxima cadaveri est Jerusalem, cujus seniores quidem [Col. 0517C] sunt patriarchae et prophetae, mortem hominis innocentis cunctis gentibus nuntiare jubentur. Et apostoli quidem plano facilique sermone Christi mortem annuntiant. Prophetae vero suo more per aenigmata et figuras. Hoc autem sequentia manifestabunt. Mensi sunt enim apostoli a loco cadaveris, id est a civitate Jerusalem omnes hujus mundi civitates, quia in omnem terram exivit sonus eorum, ubique Christi mortem praedicantes, ubique eum sine causa crucifixum esse dicentes. Hoc autem, ut firmius crederetur, non fuit sufficiens solos apostolos hoc dixisse, sed ejusdem civitatis seniores ad ipsum testificandum egrediuntur: et isti quidem mentiri non possunt, quia seniores sunt, tum quia [Col. 0517D] ibi proximi fuerunt. Nulla enim nunc pars mundi est, in qua prophetarum libri non inveniantur; nusquam invenitur locus, in quo Christi passionem prophetae in scripturis suis non praedicaverunt. Praedicant autem per allegorias, quemadmodum hic in figura vitulae obscure satis de Christo loquuntur. Etenim non tantum loquuntur verbis, sed etiam factis; tollunt siquidem vitulam de armento, id est Christum Dominum nostrum de grege patriarcharum, quae non traxit jugum, nec terram scidit vomere, quia Salvator noster omni libertate praeditus, nulli vitiorum fuit obnoxius servituti, magisque nos de coelestibus, quam de terra cibum quaerere docuit. Ait enim: »Operamini cibum, non qui perit, sed qui permanet in aeternum (Joan. VI, 27).« Et ducunt illam ad [Col. 0518A] vallem asperam, atque saxosam id est ad gentilem populum, qui vitiorum asperitate, et incredulitatis duritia horruerat: quae vallis nunquam arata est, nec sementem recipit, quae ante id temporis, neque Ecclesiae cultores, neque verbi Dei semen gentilitas cognoverat. »Et caedent in ea cervices vitulae.« Quid est hoc? In Judaea occisus est Christus, et in gentibus vitula jugulatur. Quid est ergo, quod Apostolus ait: »Christus semel mortuus est (I Petr. III, 18).« Semel enim mortuus est, et jam non moritur; toties tamen mori dicitur, quoties ejus mors in Ecclesia nuntiatur et memoratur. Sic enim dicere solemus: Cras erit Nativitas Domini, cras erit Pascha, cras erit Ascensio Domini; cum cras tamen nisi sola commemoratione non fiant. Sic igitur et prophetae toties [Col. 0518B] vitulam inter nos occidunt, quoties per eorum scripta Christi passionis memores sumus. Adducunt etiam ad hujus vitulae occisionem sacerdotes filios Levi, ut per hoc manifeste intelligamus, sacerdotum hoc factum fuisse consilio, ut Christus crucifigeretur. Sed ne aliquis dicat: Vos seniores, vos prophetae, vos Christum occidistis, quia, sicut hic dicitur, vos vitulam jugulastis, et vestra prophetia exstitit causa, ut Christus occideretur. Propter hoc ergo veniunt majores natu ad interfectum, levantque manus per vitulam, et dicunt: »Manus nostrae non effunderunt hunc sanguinem, nec oculi viderunt.« Quid enim non viderunt? peccatum utique vel causam pro qua occideretur (quod enim non est, videri 203 non potest). Ignoratur ergo caedis reus, siquidem [Col. 0518C] ab ipsis prophetis non cognoscitur. »Et veniunt, inquit, ad interfectum;« cum enim de Christi passione prophetae loquantur, tunc ad interfectum veniunt; cum vero de nativitate ad natum, cum de resurrectione ad resurgentem, et sic de aliis. Sed quid est quod ad interfectum venientes super vitulam manus imponunt, nisi quia idem sunt, et vitula et interfectus? Manus autem opera significant, quoniam manibus opera fiunt, et est causa pro effectu. Manus ergo supra vitulam ponunt qui omnia sua opera omnemque scripturam manuum suarum Christo Domino convenire demonstrant. Tunc deinde orant pro populo, sed pro omni populo: orant enim pro eis, quos suo sanguine Christus redemit. Lege [Col. 0518D] prophetas, et hoc eos pluribus in locis orare invenies. Quos enim redemit Christus, nisi eos, qui per fidem ad ejus gratiam revertuntur? Quod autem sequitur: »Tu autem alienus eris ab innocentis cruore, qui fusus est, cum feceris quod praecepit Dominus,« Judaeis quidem specialiter dicitur. Unde post Christi passionem quidam poenitentia ducti ad apostolos venientes dixerunt: »Quid faciemus, viri fratres;« quibus beatus Petrus ait: »poenitentiam agite, et baptizetur unusquisque vestrum (Act. II, 38).« Hoc est ergo quod Dominus praecipit, quod qui fecerit, innocens erit a sanguine Christi. »Si egressus fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris, et videris in numero [Col. 0519A] captivorum mulierem pulchram, et adamaveris eam, voluerisque habere uxorem; introduces in domum tuam, quae radet caesariem, et circumcidet ungues, et deponet vestem, in qua capta est, sedensque in domo tua, flebit patrem et matrem suam uno mense, et postea intrabis ad eam, dormiesque cum illa, et erit uxor tua.« Hoc antem ad litteram non est intelligendum. Per hanc enim mulierem quidam expositores philosophorum doctrinam intellexerunt; ego vero animum hominis esse puto, qui secundum suam naturam cunctis mulieribus pulchrior est. Qui autem contra inimicos ad pugnam exeunt, doctores Ecclesiae sunt; hostes vero, quicunque nostrae religionis non sunt. Contra hos autem pugnare, est eorum eis errorem ostendere, [Col. 0519B] et ad Christi fidem eos invitare. Et revera quidem se Apostolus Ephesi ad bestias pugnasse dicit. Vincuntur autem isti, et captivi ducuntur, quando derelicto errore ad fidem convertuntur. Tunc ergo Christi milites quicunque ibi animam pulchram conspiciunt, eam amant, et uxorem ducere concupiscunt (pulchra enim est omnis anima, quae Christi fidem pollicetur). Hanc autem ducunt in domum suam, id est in Ecclesiam sibi commissam, quae caesariem quidem radit, et ungues circumcidit, quia quod inutile, et superfluum habet, spernit, et abjicit. Quid enim tam superfluum est homini, ut vitia et peccata? Quibus nisi caruerit, salvari non poterit. Deponit insuper vestem, in qua capta est, veterem scilicet hominem exuens cum actibus suis. Quod autem ait: »Sedensque [Col. 0519C] in domo sua flebit patrem, et matrem suam uno mense;« hoc est intelligere, quia priusquam ad Ecclesiam venerit, priusquam baptismi sacramenta suscipiat, flebit, et poenitentiam aget, eo quod parentum suorum sit malitiam imitata. Pater enim ejus diabolus fuit, secundum quod quibusdam Dominus ait: »Vos ex patre diabolo estis (Joan. VIII, 44);« mater vero ejus gentilitas. Uno vero mense flere, est secundum tempus ab episcopo dispositum poenitentiam agere; quia mensis mensura dierumque numerus dicitur. Idem quoque est flere uno mense, quod est una dierum mensura et dispositione. Postea vero ingreditur ad eam, jam baptizatam, et dormit cum illa, et fit uxor ejus, quia jam familiarius ei adhaeret, Ecclesiaeque sacramenta [Col. 0519D] pandit, et verbi Dei semine impraegnans, bona opera, quasi filios, parere facit. Sequitur:

»Si habuerit homo uxores duas, unam dilectam, et alteram odiosam, genueritque ex eis liberos, et fuerit filius odiosae primogenitus, volueritque substantiam inter filios suos dividere, non poterit filium dilectae facere primogenitum, et praeferre filio odiosae, sed filium odiosae agnoscet primogenitum, dabitque ei de his, quae habuerit cuncta duplicia; iste est enim principium liberorum ejus, et huic debentur primogenita.« Per hunc hominem episcoporum aliquem intelligere possumus, qui quamvis Ecclesiam regat, tamen quia in duas partes Ecclesia dividitur, in bonos scilicet et malos, duas [Col. 0520A] uxores habere videtur. Ambae istae uxores de episcopo generant, quia utriusque filios ipse per baptismatis aquam regeneravit. Quasi enim de episcopo generare, est secundum ejus doctrinam filium baptizare. Sed quis episcoporum eam uxorem, id est eam partem suae plebis non diligat, quae Deo fideliter servit, et a christiana religione non recedit? Quis vero eam odiosam non habeat, quae luxuriae et voluptatibus, perjuriis et homicidiis, furtis et adulteriis, aliisque iniquitatibus dedita est? Verumtamen, sicut scriptum est, »Filius non portabit iniquitatem patris (Ezech. XVIII, 20);« si bonus filius ex matre tamen scelerata nascatur, non propter hoc perdet primogenita sua: similiter autem econtra, si ex optima matre filius iniquus oriatur, non ideo primogenitus [Col. 0520B] erit. Solus ergo ille primogenitus, et sacerdotalis dignitatis dignus judicetur, qui bonus est, cujuscunque sit filius, sive homicidae, sive adulteri, sive pro alio crimine infamis. Dictum est enim: »Quia filius non portabit iniquitatem patris.« Quod autem servorum filii ad sacros ordines non admittuntur, 204 ideo fit, quia non est Ecclesiae Dei, aliena violenter rapere: si enim eorum Domini concesserint, nemo eos propter servitutem a sacris ordinibus repellit. Servitus enim non est peccatum; ipsi quoque mox ut ordinantur liberi fiunt. Quod enim Ecclesiae est, in nullius bonis est. Suscipiunt autem duplicia; quia secundum Apostolum, »duplici honore presbyteri digni habentur (I Tim V, 17).«

[Col. 0520C] »Si genuerit homo filium contumacem, et protervum, qui non audiat patris, aut matris imperium, et coercitus obedire contempserit, apprehendent eum, et ducent ad seniores civitatis, et ad portas judicii, dicentque ad eos: Filius noster iste protervus, et contumax est, monita nostra audire contemnit, commessationibus vacat, et luxuriae atque conviviis, lapidibus eum obruet populus civitatis, et morietur, et auferetis malum de medio vestri, universus Israel audiens pertimescat.« In hoc capitulo nihil significari puto, nisi quia sacerdotes, et episcopi, qui omnium aliorum spirituales patres et matres sunt, eos filios, qui eorum monitis et evangelicis institutis non obediunt, sed potius errores sequentes, omni luxuriae, omnique [Col. 0520D] iniquitati se subjiciunt, excommunicare et aeternae mortis damnare debeant. Ille excommunicatur, qui a toto populo, ut jam saepe diximus, lapidibus obruitur. Hoc autem non sine ordine fiat: ducatur prius ad seniores, et ad portam judicii, inducatur ad concilium, et quid sanctorum Patrum decreta de eo jubeant audiatur.

»Quando peccaverit homo, quod morte plectendum est, et adjudicatus morti appensus fuerit in patibulo, non permanebit cadaver ejus in ligno, et nequaquam contaminabis terram tuam, quam Dominus Deus tuus dederit tibi in possessionem.« Constat ergo secundum haec verba, quia non omnis homo maledictus est, qui pendet in ligno, sed ille [Col. 0521A] solus, qui peccatis suis juste judicatus, et damnatus, et suspensus est; hic maledictus erat, etiamsi in ligno non suspenderetur. Cur ergo et caeteri pro suis iniquitatibus juste damnati, quacunque poena interficiantur, non similiter a Deo maledicti dicuntur? Ideo fortasse, quia primus homo tunc in ligno pependit, quando pomum vetitum ex arbore rapuit, pro quo ipse, et humanum genus morti est adjudicatum. In hoc ergo ligno quicunque pendet et adhuc originali peccato tenetur, maledictus est. Ideoque praecipit ut hujus maledicti cadaver in ligno non permaneat, sed eadem die, qua suae mortis peccatum intellexerunt, in aqua baptismatis sepeliatur. Sed quaerendum nobis est quare Apostolus hanc sententiam ad Christum referens, ait: »Christus nos [Col. 0521B] redemit de maledicto legis; factus pro nobis maledictum, quia scriptum est: Maledictus omnis, qui pendet in ligno (Galat. I, 13);« sed maledictus a Deo est, qui pendet in ligno, praemisso tamen, si peccaverit, quod morte plectendum est. Christus autem nihil peccavit, nihil ergo hoc ad eum. Sed quare, o beate Paule, dixisti: »Maledictus omnis, qui pendet in ligno (ibid.),« et non dixisti maledictus a Deo est omnis, qui pendet in ligno; cur non addidisti a Deo? imo, cur subripuisti quod in lege sciebas? Ideo utique, quia a maledicto populo maledictus est Christus: a Deo tamen non maledictus, sed super omnia benedictus est. Unde et Psalmista in ejus persona dicit: »Maledicent illi, et [Col. 0521C] tu benedices (Psal. CVIII, 18).«



CAPUT XXII.

»Non videbis bovem fratris tui, aut ovem errantem, et praeteribis, sed reduces fratri tuo, etiam si non est propinquus tuus, nec nosti eum; duces in domum tuam, et erunt apud te, quandiu quaerat ea frater tuus, et recipiat. Similiter autem de asino, et de vestimento, et de omni re fratris tui, quae perierat, si inveneris ea, non negligas quasi aliena.« Hoc autem specialiter episcopis et presbyteris dicere videtur; ut non solum ovium suarum, verum etiam et aliorum, si eas errare conspexerint, curam habeant. Saepe enim videmus sub specie peregrinationis non tantum laicos, sed monachos et presbyteros vagabundos errare, quorum episcopos, [Col. 0521D] alios cognoscimus, et alios ignoramus. Hos autem, si possumus, praedicatione et admonitione ad fratres nostros reducere debemus; aut si non possumus, quandiu apud nos sunt, quasi nostrorum debemus curam agere, ne nostra negligentia pereant.

»Si videris asinum fratris tui, aut bovem cecidisse in via, non despicies, sed sublevabis cum eo.« Sumus enim in via mandatorum Dei, in qua Psalmista nequaquam fatigatus dicebat: »Viam mandatorum tuorum cucurri (Psal. CXVIII, 32).« Frater noster Christus est, qui nos secum dicere praecipit: »Pater noster, qui es in coelis (Matth. VI, 8).« Fratres enim sunt, qui unius patris filii sunt. Hujus asinus est stultus aliquis, piger, luxuriosus; hujus bos est, quicunque in ejus agro laborare [Col. 0522A] consuevit. Tales ergo, si in hac via cecidisse videmus (multis enim modis cadunt peccatores), secundum quod possumus eos sublevare debemus: bonum enim habemus adjutorem qui etiam sine nobis asinum suum et bovem sublevare non est invalidus; adjuvemus ergo, ut nos adjuvemur.

»Non inductur veste mulier virili, nec vir utetur veste feminea; abominabilis enim apud Deum est qui facit haec.« Non ut haec littera sonare videtur, vestis mutatio, sed virtutis aemulatio abominabilem facit. Hypocrita enim se fingens, cum sit viribus, et voluptatibus femina, veste induitur virili; 205 similiter autem et vir sanctus, si eam mollitiem, quae interius non est, exterius ostendit. femineo utitur vestimento. His autem Apostolus [Col. 0522B] consenticus ait: »Providemus bona, non tantum coram Deo, sed etiam coram omnibus hominibus (II Cor. VIII, 31).«

»Si ambulans per viam in arbore, vel in terra nidum avis inveneris, et matrem pulli vel ovis desuper incubantem, non tenebis eam cum filiis suis, sed abire patieris, captos tenens filios, ut bene sit tibi, et longo vivas tempore.« Si enim propter hoc bene mihi esse, et longo tempore vivere scirem, nidos avium qualicunque labore per siivas investigarem. Sed errant Judaei, si per misericordiam, quam habent in avibus, sibi bene esse et longo tempore vivere sperant. Sit ergo haec avis apostolus Paulus. Nam et ipse Dominus, se avem esse significans ad Jerusalem loquitur, dicens: »Quoties volui [Col. 0522C] congregare filios tuos, sicut gallina congregat pullos suos, et noluisti (Matth. XXIII, 37).« Haec autem avis et in arbore, et in terra aedificavit, quia in altis civitatibus, et in locis humilibus populum ad fidem collegit. Haec et avis, et pullis desuper incubat, charitate, fide et praedicatione baptizatos et non baptizatos fovens et nutriens (adhuc enim quasi ova sunt, qui nondum baptizati sunt). Quicunque ergo per viam ambulans, ad patriam et ad Deum tendis, tene pullos hujus avis, disce ab eis quod ipsi a matre didicerunt. Non teneas ipsam avem, permitte eam volare ut aliis in locis nidificet, et aliis civitatibus praedicet. Hoc enim apostoli faciebant, et in civitatibus, quae fidem susceperant, episcopis ordinatis, [Col. 0522D] mox ad alias convolabant.

»Cum aedificaveris domum novam, facies murum tecti per circuitum, ne effundatur sanguis in domo tua, et sis reus, labente aliquo et in praeceps ruente.« Novam enim domum aedificat, qui veterem hominem exuere, novum imitari, et in novitate vitae ambulare, Ecclesiam sibi commissam admonet et docet. Ille murum per circuitum facit, quando fidem, spem et charitatem, patientiam et humilitatem totis viribus tenere et custodire suadet. Nisi enim hoc fecerit, et hoc in muro fabricando studiosus fuerit, ipse sanguinis effusi reus erit, alio in praeceps ruente et Dei Ecclesiam suo sanguine maculante. Hoc est enim, quod per Ezechielem Dominus ait: »Nisi annuntiaveris iniquitatem suam, ipse quidem morietur, [Col. 0523A] sanguinem autem ejus de manu tua requiram (Ezech. III, 18).« De tecto quidem cadere, est de fidei sublimitate et animi puritate in criminalia quaedam peccata corruere. Semper ergo episcopos verbo Dei insistere et murum sanctae praedicationis opponere jam cadentibus, et peccato appropinquantibus oportet.

»Ne seres vineam tuam altero semine, ne et sementis, quam sevisti, et quae nascuntur ex vinea, pariter sanctificentur.«---»Vinea enim Dei Sabaoth, ait propheta, domus Israel est (Isai. V, 7),« cujus semen est evangelica praedicatio; non ergo seminetur altero semine. Quod enim alterum est, bonum non est. Quomodo ergo simul cum his, quae ex vinea nascuntur, sanctificari potest? Haeresis [Col. 0523B] enim catholicae doctrinae fraudulenter interposita, quomodo pariter sanctificatur, et non sanctificatur: eis enim, qui eam non intelligunt, non sanctificatur; eis vero, qui eam intelligunt, sanctificatur, quoniam quasi sancta ab eis recipitur. Unde valde sanctis praedicatoribus cavendum est, qualiter haereticorum et philosophorum exempla suis sermonibus interponant.

»Non arabis in bove simul, et asino.« In bove enim simul et in asino arare, est mundum et immundum, sapientem et stultum, justum et peccatorem in praedicatione pares facere, et simul mittere ad evangelizandum: non enim minus destruit alter, quam alter aedificet.

»Non indueris vestimento, quod est lana linoque [Col. 0523C] contextum est.« Animae namque vestimentum caro est, quae si casta fuerit lino texitur, lana vero, si luxuriosa. Linum enim propter candorem et castitatem, lana vero, quia de carne oritur luxuriam significat, quae de carnis petulantia nascitur. Qui ergo lino vestiri non potest, lana induatur, id est, qui non potest se continere, cui vult, nubat, tantum in Domino (I Cor. 7, 9): hoc enim Apostolus ait. Nemo autem lana simul induatur, et lino, ne vel fornicator castitatem simulet, vel castitatem simulans, fornicetur.

»Funiculos in fimbriis facies per quatuor angulos pallii tui, quo operieris.« Hoc in libro Numeri exposuimus.

Sequitur autem de viro, qui diffamat uxorem suam. [Col. 0523D] Dicit se non invenisse eam virginem: unde eam dimittere volens, a parentibus puella ducitur ad seniores urbis, et ad portam judicii, ibique eum accusant, quod filiam suam dimittere velit, simulque signa virginitatis illius ostendentes, coram senioribus vestimentum expandunt, quod apprehendentes, verberant eum, insuper et centum siclis argenti eum condemnant, quos ille dat patri puellae, quia diffamavit virginem Israel, neque eam ulterius dimittere poterit. Quod si verum est, quod ei objecit, ejiciatur puella extra domum, et lapidibus obruatur. Haec puella religio Christiana mihi esse videtur. Hanc autem uxorem ducit, quicunque casto ei amore conjungitur. Cujus pater episcopus, cujus mater Ecclesia [Col. 0524A] est. Haec autem jam a pluribus diffamata est, qui primum ejus castitatem cognoscentes, vehementissime eam dilexerunt. Hoc autem fit, quando aliquis in fide dubitans, contra veritatem et religionem, 206 quam susceperat, loquitur. Talis ergo a parentibus puellae ad seniores urbis et ad concilium universale ducatur, ubi non unus, sed plures seniores et episcopi inveniantur, ibique condemnetur, qui fidem in qua baptizatus est, et quam ab initio suscepit, injuste diffamavit, et dixerit esse violatam. Simulque parentes puellae, id est illi, qui eam fidem et religionem ipsum docuerant, signa virginitatis et incorruptionis ostendentes, vestimentum expandant, et librum aperiant, in quo manifesta documenta Christianae fidei continentur. Quae postquam Ecclesiae [Col. 0524B] seniores cognoverint, nihilque in puella ejusque parentibus reprehensibile invenerint, verberent illum, diris linguae verberibus eum redarguentes. Insuper et centum siclis argenti eum condemnent, per quos omnia utriusque Testamenti mandata intelligimus; centenarius autem numerus perfectus est, ideoque omnia significat, quia omnes in se numeros continet. Argentei autem isti sicli dicuntur, propter eloquii puritatem; quos bene patri puellae homo iste dare praecipitur, quatenus eum, vel juramento, vel quolibet alio modo certissimum faciat, se deinde fideliter tenere et credere quaecunque utriusque Testamenti mandata praecipiunt. Quod postquam fecerit, jam ulterius uxorem suam dimittere non poterit. Quod si verum est, quod ei objecit, ejiciatur [Col. 0524C] puella extra domum patris, et lapidibus obruatur; hoc est autem ac si diceret: Si illa fides, atque religio corrupta et violata inventa fuerit, ejiciatur de pectore episcopi, qui eam genuit et ab omnibus lapidibus obruta excommunicata intereat.

»Si dormierit vir cum uxore alterius, uterque morietur, id est adulter, et adultera, et auferes malum de medio Israel.« Mors autem carnis, animae mortem significat, quam illi quidem patiuntur, qui tale nefas committunt.

»Si puellam virginem desponsaverit vir, et invenerit eam aliquis in civitate, et concubuerit cum illa, educentur uterque ad portam civitatis illius, et lapidibus obruentur; puella, quia non clamavit, cum esset in civitate; vir, quia humiliavit uxorem [Col. 0524D] proximi sui; et auferes malum de medio tui.« Quid enim per puellam virginem, nisi in fide catholica baptizatam? Quid vero per virum, qui eam desponsavit, nisi Christum intelligimus, unde et Apostolus ait: »Despondi enim vos uni viro, virginem castam exhibere Christo (II Cor. XI, 2).« Haec autem puella in civitate corrumpitur, quando ab aliquo in Ecclesia haeretica pravitate seducitur. Uterque ducitur ad portam civitatis, id est ante praesentiam episcoporum, per quos quasi per portam caetera multitudo ingreditur, ibique lapidibus obruuntur, id est damnantur, et excommunicantur. Saepe enim jam diximus, quid lapides isti significent. Et puella quidem merito excommunicatur, quia cum [Col. 0525A] esset in civitate, clamare debuit, et ea, quae sibi ab haeretico dicebantur, viris catholicis debuit propalare: haereticus vero, quia humiliavit et violavit uxorem proximi sui, doctrinam nempe catholicam, quam ipse integram profiteri debuerat, et ipse quidem proximus Christi dicitur, quia et si malus, Ecclesiae tamen filius est.

»Si autem in agro reperit vir puellam quae desponsata est, et apprehendens concubuerit cum illa, ipse morietur solus, puella nihil patietur, nec est rea mortis; quoniam sicut latro consurgit contra fratrem suum, et occidit animam ejus, ita et puella perpessa est; sola erat in agro, clamavit, et nullus adfuit qui liberaret eam.« Si enim per civitatem Ecclesia intelligitur, quicunque in Ecclesia [Col. 0525B] non est, in agro est. Puella ergo desponsata, et per fidem Deo conjuncta, si forte ignoranter ad haereticorum turbam venerit, ibique de fide aliquem male disputantem audierit, et id ipsum interrogans, et utrum catholicum et verum sit intelligere volens, cum nemo ibi nisi haereticus sit, quamvis multum clamet, nullus tamen adest qui ei veritatem respondeat. Hoc igitur cum ad episcoporum judicium venerit, talis anima innocens judicabitur, quae non sua sponte, sed nescienter, furtim et per latrocinium violata est: haereticus autem contumax moriatur, id est aeterna morte condemnetur.

»Si invenerit vir puellam virginem quae non habet sponsum, et apprehendens concubuerit cum ea, et res ad judicium venerit, dabit, qui dormivit [Col. 0525C] cum ea patri puellae centum siclos argenti, et habebit eam uxorem; quia humiliavit illam, non poterit dimittere eam cunctis diebus vitae suae.« Videtur enim mihi, quod per hanc puellam, grammatica, dialectica, rhetorica, et caeterae artes liberales significentur, quae quidem, quantum ad se, virgines sunt incorruptae. Dicitur autem haec puella non habere sponsum, quia quamvis pluribus conjuncta sit, tamen sic uniuscujusque propria fit, ut quae in uno est, in altero esse non possit. Unde dicitur grammatica Aristarchi, eo quod illius propria fuerit. Sic ergo et tu cum aliquam artem discere incipis, quamvis de altera generetur, eam tamen, quae animo tuo conjungitur tua est, et alterius non est. Hoc [Col. 0525D] autem facile intelligunt, qui dialecticam sponsam sibi suscipere meruerunt. Hae enim puellae Augustino, Hieronymo, Ambrosio, Cypriano, caeterisque doctoribus conjunctae multos eis filios, multa scilicet librorum volumina pepererunt. Verumtamen illi, qui eis conjunguntur, patri illarum centum siclos argenti dare jubentur. Quis est enim pater illarum, nisi ille, de quo dicitur: »Omnis sapientia a Domino Deo est, et 207 cum eo fuit semper, et est ante aevum (Eccl. I, 1).« Huic autem centum siclos dare, est omnia, quae in his, et in aliis Scripturis istarum magisterio, compositis continentur, fideliter, et sine errore exponere et intelligere: aliter enim sicli non erunt argentei, nisi ab omni corruptione fuerint alieni. Qualiter autem centum omnia significent, modo superius [Col. 0526A] diximus. Si ergo haec res ad judicium venerit, hoc est ad episcopos, qui ut sapientes, et bene periti Ecclesiae filii, semper sapientiae et lectioni operam dantes, cuncta fideliter intelligant et exponant, tamque nobilium puellarum conjugia non abjiciant.

»Non accipiet homo uxorem patris sui, nec revelabit operimentum ejus.« De hoc enim Apostolus Corinthios redarguens, ait: »Auditur inter vos talis fornicatio, qualis nec inter gentes; ita ut uxorem patris sui quis habeat (I Cor. V, 1).« Praeterea quia unaquaeque fidelis anima uxor est Dei, qui omnium pater est, qui aliquam animam in peccatum et errorem inducit patris uxorem corrumpere intelligi potest.



CAPUT XXIII.
[Col. 0526B]

»Non intrabit eunuchus attritis, vel amputatis testiculis, et abscisso veretro Ecclesiam Dei.« Per hoc enim significatur, quod in coelestem patriam nullus intrabit, qui bonorum operum sterilis, spiritualis generationis et fecunditatis instrumenta non habuit.

»Non ingredietur manser, hoc est de scorto natus in Ecclesiam Domini, usque in decimam generationem.« Quid est enim usque ad decimam generationem, nisi ad ultimam generationem? Decima enim generatio ultima est, quia et decimus numerus ultimus est. Qui ergo de scorto, id est de haereticorum adulterio natus est, nunquam sanctorum Ecclesiae sociabitur. »Ammonites, et Moabites etiam [Col. 0526C] post decimam generationem non intrabunt in Ecclesiam Domini in aeternum, quia noluerunt vobis occurrere cum pane, et aqua in via, quando egressi estis de Aegypto.« Quid per hos intelligere debemus, nisi vitia et malignos spiritus, qui nos fame et siti spiritualis cibi et potus necare cupientes, quibuscunque modis possunt, adversum nos bella concitant, omnique calliditate et fraudulentia nos decipere conantur? Cum his ergo nunquam pacem habeamus, nunquam eis bona quaeramus, sed semper eos delere, et a nobis repellere satagamus. »Non abominaberis Idumaeum, quia frater est, nec Aegyptium, quia advena fuisti in terra ejus. Qui nati fuerint ex ejus tertia generatione intrabunt in Ecclesiam Domini.« Idumaei de genere Esau [Col. 0526D] sunt, et terreni interpretantur. At vero Aegyptii tenebrae dicuntur, per quos gentilis populus significatur; primum quidem terrenus et peccator, totusque niger et tenebrosus. Ex his autem, qui tertia et generatione nascuntur, id est tertia mersione in baptismo regenerati intrant in Ecclesiam Dei. Potest autem per tertiam generationem hoc ultimum tempus intelligi; siquidem in tria tempora haec saecula dividuntur; id est ante legem sub lege, et sub gratia. Hac igitur ultima aetate, quae tertia est, nulli Ecclesia clauditur; Idumaeis et Aegyptiis, terrenis et peccatoribus, cunctisque gentibus aperitur. »Quando egressus fueris adversus hostes tuos in pugnam, custodies te ab omni re mala.« Hostes nostri [Col. 0527A] maligni spiritus sunt, a quibus facile superamur, nisi nos a vitiis custodiamur.

»Si fuerit inter vos homo, qui nocturno pollutus sit somnio, egredietur extra castra, et non revertetur, priusquam ad vesperam lavetur aqua; et post solis occasum regredietur in castra.« Judaei nocturno somnio polluuntur, quia in tenebris legis praecepta somniantes, et quasi per somnium exponentes, semper sordidiores fiunt, ideoque extra castra egressi et a Deo separati, non prius ad Ecclesiae castra revertentur, quam ad vesperam et solis occasum, id est ad saeculi consummationem venientes aqua baptismatis laventur et mundentur. »Convertentur ad vesperam (Psal. LVIII, 15),« ut ait Psalmista.

[Col. 0527B] »Habebis locum extra castra, ad quem egrediaris ad requisita naturae, gerens paxillum in balteo. Cumque sederis, fodies per circuitum, et egesta humo operies, quo relevatus es (Dominus enim Deus tuus ambulat in medio castrorum, ut eruat te, et tradat tibi inimicos tuos); et sint castra tua sancta.« Stercora et egestiones vitia sunt, et peccata. Haec autem in castris fidelium fieri non licet. Quidquid igitur sordidum, quidquid fetidum, quidquid nefarium et vitiosum est a fidelium domibus et a sanctorum castris procul pellatur. Dominus enim ambulans, et habitans talium fetorem abhorrens commorari illic dedignabitur. Caetera vero, quae hic dicuntur, magis ad narrationem, quam ad significationem pertinere videntur.

[Col. 0527C] »Non trades servum domino suo, qui ad te confugerit, habitabitque tecum in loco, qui ei placuerit, et in una urbium tuarum requiescet, ne contristes eum.«---»Omnis qui facit peccatum, servus est peccati (Joan. VIII, 34).« Hujus autem Dominus diabolus est. Si igitur talis servus poenitentia ductus ad nos confugerit, non abjiciamus eum, neque a nostra communione repellamus; sed habitet nobiscum, et in sanctorum coetu conversetur; nemo eum contristet, nemo eum de peccatis turpiter deprehendat. Hoc enim agere quid aliud est, nisi eum iterum diabolo tradere, et in desperationem adducere?

»Non erit meretrix de filiabus Israel, neque [Col. 0527D] scortator de filiis Israel.« Hoc juxta 208 litteram in corpore, et secundum spiritualem intelligentiam in anima, omnes Christiani diligentissime observare debent. De animae namque fornicatione adversum Israel dicitur: fornicatus est Israel per deos gentium. »Non offeres mercedem postribuli, nec pretium canis in domum Domini Dei tui; quidquid illud est, quod voverint, quia abominatio est utrumque apud Dominum Deum tuum.« His verbis sacerdotes Dei ea munera suscipere interdicuntur, quae injuste, et cum peccato acquiruntur; [Col. 0528A] unde scriptum est: »Victimae impiorum abominabiles Deo (Prov. XXI, 27);« itemque: »Qui offert sacrificium de rapina, quasi qui immolat filium in conspectu patris (Eccli. XXXIV, 24).«

»Non feneraberis fratri tuo ad usuram pecuniam, nec fruges, nec quamlibet aliam rem, sed alieno. Fratri autem tuo absque usura id, quod indiget, commodabis, ut benedicat tibi Dominus Deus tuus.« Haec verba pietate et dilectione plena sunt, quibus admonemur, ut sine usura iis subveniamus, quos ut idem genus nostrum, et ejusdem religionis diligere debemus. Unde non minus in Novo, quam in Veteri Testamento feneratores damnantur. Non vacat tamen a mysterio, quod alieno populo, Judaeis fenerare ad usuram licet. Nos enim ad usuram et [Col. 0528B] legem, et prophetas ab eis accepimus: in usura enim non solum id quod datur, sed etiam id quod non datum est, per se luitur [(300) 1Kb] . Unde manifestum est, nos ad usuram legem et prophetas suscepisse, qui in eorum solutione praeter litteram, spiritualem quoque intelligentiam solvimus. Sacra enim Scriptura et pecunia nobis est, et aurum, et argentum, et cibus, et potus, et frumentum, et vinum, et oleum, et similia.

»Ingressus vineam proximi tui, comede uvas, quantum tibi placuerit, foras autem ne efferas tecum.« Mirum, nisi per hoc intelligere volueris, quod in Evangelio Dominus ait: »Nolite sanctum dare canibus, neque mittatis margaritas ante porcos (Matth. VII, 6);« ut quae hic dicuntur uvae, [Col. 0528C] ibi vocentur margaritae. Vinea igitur proximi nostri, vinea Christi Domini nostri, haec est quam modo vindemiamus, cujusque uvas exponendo comedimus. Manifestum ergo est, majora sacramenta foras offerenda, et omnibus exponenda non esse. »Si intraveris in segetem amici tui, franges spicas, et manu tua conteres, falce autem non metes idipsum.« Per segetem, et per vineam sacra Scriptura significatur. Ingressus igitur in hanc segetem amici mei, ingressus in hunc librum Domini mei, spicas frango, et cum labore sententias evello, quas manu animae, hoc est intelligentia conterens, granum ab aristis, et spiritum a littera secerno; falce autem non meto, quia nec facile, nec cito multa [Col. 0528D] exponendo transcurro. Judaei enim falce metunt, qui totum subito librum legentem, et colligentes, nihil intelligunt. Utinam et ipsi pauca legentes intelligere curarent



CAPUT XXIV.

»Si acceperit homo uxorem, et habuerit eam, et non invenerit gratiam ante oculos ejus propter aliquam foeditatem, scribet libellum repudii, et dabit in manu illius, et dimittet eam de domo sua [(301) 1Kb] . Cumque egressa alterum maritum duxerit, et ille quoque oderit, et dederit libellum [Col. 0529A] repudii, et dimiserit eam de domo sua, vel certe mortuus fuerit, non poterit prior maritus recipere eam, quia polluta est, et abominabilis facta est, coram Domino.« Quid per hanc mulierem, quae propter suam foeditatem a viro suo dimittitur, nisi aliquam haereticorum sectam intelligamus? Cui si aliquis homo male conjunctus ejus faeditatem et errorem divina inspiratione intellexerit, dimittet eam de domo sua, id est de secreto pectoris sui, et scribet libellum repudii, et dabit in manu ejus, quia non sufficit solis et simplicibus verbis, verum etiam scripto et juramento, tam nefando conjugio separari. Hoc enim ordine tale divortium in Ecclesia fieri videmus. Haec autem si alterum maritum duxerit (multos enim maritos habet unaquaeque haeresis), [Col. 0529B] et ille similiter propter eamdem rem oderit, et dimiserit eam, vel certe mortuus fuerit, prior maritus eam recipere non poterit, tum quia polluta est, et abominabilis est, tum quia firmissima libelli separatione ab ea divisus est. Haec nobis ad significationem, Judaeis vero ad cordis duritiam dicta sunt: sic enim in Evangelio Dominus ait: »Propter duritiam cordis illorum permisit eis dare libellum repudii, et dimittere uxores suas; ab initio non fuit sic (Matth. XIX, 8).« Non quod bonum, quantum ad litteram hoc esset, sed quia dura corda aliter molliri non poterant. Unde et alibi dicitur: »Quia dedit illis praecepta non bona (Ezech. XX, 25).«

»Cum acceperit homo nuper uxorem, non procedet ad bellum, nec ei quidquam necessitatis [Col. 0529C] injungetur publicae.« Hoc de illis intelligimus, qui noviter ad fidem venientes, Christianae religioni junguntur, ut bonorum operum filios ex ea, et cum ea generent, et ipsi quidem tandiu vacare, et ab ecclesiasticis dispositionibus alieni esse debent, donec in hac religione perfecti, 209 et domum suam bene disposuisse inveniantur; postea vero ad bellum procedere et contra haereticos, et tyrannos poterunt. »Non accipies loco pignoris inferiorem, et superiorem molam, quia animam suam apposuit tibi.« Has duas molas, Novum et Vetus Testamentum significare puto, et inferior quidem Vetus, superior vero Novum designat [(302) 1Kb] . Ipsa enim Scriptura volvitur; ipsa exponitur, ipsa in farinam cuncta convertit, ipsa [Col. 0529D] nos pascit, ipsa nobis praeparat unde vivamus. Nos igitur loco pignoris hanc, vel illam ab Ecclesia non suscipiamus. Fidem dedimus, nihil carius habuimus; non itaque pignus, sed proprium sit, quidquid ab ea acceperimus. Quod enim pro pignore datur, hoc nequit semper haberi neque, ut volumus, uti possumus. Non ergo loco pignoris, sed quasi proprias has molas suscipiamus. Neque enim sine eis vivere valemus. Quid enim nobis proprium erit, si vita ipsa pignus fuerit? Unde et merito hic dicitur: »Quia animam suam apposuit tibi;« quod tale est ac si diceret: Nihil tibi melius, nihil pretiosius dare potuit; in his ejus vita, ejus doctrina, ejus fides, ejusque [Col. 0530A] anima consistit. Tene ergo quod habes, proprium tibi sit quod accepisti, quia nihil tibi melius in hac vita dari potuit. »Si deprehensus fuerit homo sollicitans fratrem suum de filiis Israel, et vendito eo, accipiet pretium, interficietur, et auferes malum de medio tui.« Hoc et si ad litteram de plagiariis intelligatur, de malis etiam judicibus intelligi potest, qui avaritia obcaecati, pretio justitiam pervertunt, et innocentes homines damnant, et vendunt. In morte vero corporis poena animae significatur.

»Observa diligenter, ne incurras in plagam leprae; sed facies quaecunque docuerint te sacerdotes Levitici generis juxta id quod praecepi eis, et imple sollicite. Memento, quaeso, quae fecerit [Col. 0530B] Dominus Deus vester Mariae in via, cum egrederemini de Aegypto.« Non de corporis, sed animae lepra ista dicuntur. Animae namque lepra peccatum est; illa anima leprosa, quae peccati maculis est vulnerata. Hanc lepram incurrunt, qui Dei sacerdotibus credere nolunt. Hac et Maria percussa est, quia contra Moysem locuta est. Hac et Judaei percutiuntur, quoniam de Christo male loquuntur.

Caetera vero, quae hic sequuntur, quoniam honestate, misericordia et pietate plena sunt, ad litteram sufficit intelligere, neque aliam significationem videntur exquirere. »Memento quod et tu servieris in Aegypto, et eruerit te Dominus Deus tuus. Idcirco praecipio tibi, ut facias hanc rem. Quando messueris segetem in agro tuo, et oblitus manipulum [Col. 0530C] reliqueris, ne revertaris, ut tollas eum; sed advenam, et pupillum, et viduam auferre patieris, ut benedicat tibi Dominus Deus tuus in omni opere manuum tuarum.« Ac si dicat: Ne despicias advenas et peregrinos, quia et tu advena fuisti in terra Aegypti. Sufficiebat autem Judaeis omnia haec ad litteram observasse, quamvis essent alterius rei significativa. Haec enim quoniam hic narrantur, quamvis tunc temporis eis ad justitiam contingebant, modo tamen eis mortem ministrant. Unde Apostolus ait: »Littera occidit, spiritus autem vivificat (II Cor. III, 6).« Quid enim per hunc agrum, quem Judaei metunt, in quo et obliviosi manipulos relinquunt, nisi hunc librum legis intelligimus? Hunc quotidie metunt, et colligunt, multoque plura post se [Col. 0530D] per oblivionem relinquunt, quam apertis oculis ante se congregant, atque intelligentiam spiritualem advenis, pupillis et viduis relinquunt. Si enim consideremus quanta in paucis verbis sint sacramenta, valde obliviosos, stultos et metendi nescios hos messores invenerimus, qui quaeque meliora relinquentes, paleis se onerant, et vacuis aristis. Quantum autem ad spiritualem intelligentiam, non praecipiendo eis dicitur ad tollendos manipulos non revertantur, sed prophetizando, quia sic futurum esse sciebat. Sic enim dicitur: »Excaeca cor populi hujus, et aures ejus aggrava (Isa. VI, 10).« Illi enim ad tollendos manipulos revertuntur, qui sacras Scripturas [Col. 0531A] legentes, iterum, atque iterum eadem repetunt, quia, ut quidam ait: Verba decies repetita placebunt. Unde etiam animalia, quae non ruminant, immunda esse dicuntur. Quid est enim ruminare, nisi eumdem cibum saepius volvere? Advena autem, pupillus, et vidua Ecclesia gentium est, quae de longe et ex omnibus mundi partibus ad Christum et ad fidem venit. Haec est enim regina Austri, »quae venit a finibus terrae audire sapientiam Salomonis (Luc. XI, 31).« De qua vidua et Psalmista loquitur: »Viduam ejus benedicens benedicam, pauperes ejus saturabo panibus (Psal. CXXXI, 15).«

»Si fruges collegeris olivarum, quidquid remanserit in arboribus, non reverteris ut colligas: sed relinques advenae, pupillo ac viduae. Si vindemiaveris [Col. 0531B] vineam tuam, non colliges remanentes racemos, sed cedent in usus advenae pupilli et viduae.« Idipsum per olivam, et vineam intelligitur, quod modo per agrum significari diximus. Divina enim Scriptura et frumentum nobis, et oleum ministrat et vinum. In quibusdam enim locis quasi panis difficile editur: in quibusdam, ut vinum facile sorbetur; ubique autem quasi medicamentum et oleum animae medetur.



210 CAPUT XXV.

»Si fuerit causa inter aliquos, et interpellaverint judices, quem justum esse perspexerint, illi justitiae palmam dabunt: quem impium, condemnabunt impietatis. Si autem eum, qui peccaverit, [Col. 0531C] dignum viderint plagis, prosternent, et coram se facient verberari. Pro mensura peccati erit et plagarum modus [(303) 1Kb] .« In hoc judicio justitia comprobatur, si illis, qui justitiam habent, justitiae palmam tribuant, injustos autem dissimili retributione afficiant. Merito autem in quadragenario plagarum numero correctionis modus constituitur, quoniam illa disciplina perfecta et integra est, quae utriusque Testamenti auctoritate munitur. Quia enim quadragenarius numerus ex quater decies constat, utrumque significat Testamentum: quatuor enim decem, vel decies quatuor, quadraginta fiunt. Cur autem in decem Vetus, et in quatuor Novum Testamentum significetur, manifestum est. Hanc autem disciplinam se Apostolus sustinuisse significat, dicens: »A [Col. 0531D] Judaeis quinquies quadragenas una minus accepi (II Cor. XI, 24).« Una ei adimebatur, ne fede laceratus abiret. Et rectius eis videbatur, ut unam subtraherent, ne numerum a lege constitutum excederent. »Non ligabis os bovi trituranti in area fruges tuas [(304) 1Kb] .« De hoc Apostolus dicit: »Nunquid de bobus cura est Deo? (I Cor. IX, 9.)« Significans hoc ad litteram non debere intelligi. Isti enim boves apostoli sunt, et doctores, qui in area Ecclesiae sanctarum Scripturarum frumenta terentes, triticum a paleis, et spiritualem intelligentiam [Col. 0532A] separant a litteris. His autem os ligari non debet, quia dignus est operarius mercede sua. Unde idem Apostolus ait: »Si nos vobis spiritualia seminavimus, non magnum est, si carnalia vestra metamus (II Cor. IX, 11).« Decet enim ut carnali cibo eum reficias, qui te spiritualibus deliciis pavit.

»Quando habitaverint fratres simul, et unus ex eis mortuus fuerit absque liberis, uxor defuncti non nubet alteri, sed accipiet eam frater ejus, et suscitabit semen fratris sui, et primogenitum ex ea filium nomine illius appellabit, ut non deleatur nomen ejus ex Israel.« Isti sunt illi fratres, de quibus dicitur: »Ecce quam bonum, et quam jucundum habitare fratres in unum (Psal. CXXXII, 1).« Isti enim, et si non corpore, mente tamen et spiritu, [Col. 0532B] omnes simul habitant. Ex his autem unusquilibet absque liberis moritur, quando aliquis episcopus ex hac vita transiens, nullum ex suis subjectis in Ecclesia sua talem relinquit, qui ejus cathedra dignus habeatur. Quaeritur ergo ex alia ecclesia, cui uxor defuncti conjungatur. Et ipse quidem defuncti frater erit, non natura, sed officio. Et ut ejusdem bonitatis sit, et humanitatis, ejusdem fidei, et charitatis, et quasi frater fratri consimilis. Iste autem suscitabit semen fratris sui, ut quos in peccatis mortuos, vel malo somno gravatos invenerit, ad bonum opus evigilare faciat; et primogenitum nomine illius appellabit. Primogenitum quidem, non quod primus genitus sit, sed qui merito sanctitatis inter omnes ejus genitos primus, et maximus habeatur. Et iste quidem [Col. 0532C] vocabitur episcopus; hoc est enim nomen defuncti, ut non deleatur nomen ejus ex Israel, ut nunquam Ecclesia episcopo careat, et nunquam hoc nomen in ea deficiat. Si autem noluerit accipere uxorem fratris sui, quae ei lege debetur, perget mulier ad portam civitatis, et interpellabit majores natu, dicetque: »Non vult frater viri mei suscitare semen fratris sui in Israel, nec me in conjugem accipere, statimque accersiri eum facient, et interrogabunt. Si responderit: Nolo eam uxorem accipere, accedet ad eum coram senio ibus, et tollet calceamentum de pede ejus, spuetque in faciem illius, et dicet: Sic fiet homini, qui non aedificat domum fratris sui. Et vocabitur nomen [Col. 0532D] illius in Israel domus discalceati.« Quare ante portam civitatis judicium quaeritur, nisi quia ibi judices sedent? Dominus de se ipso loquitur, dicens: »Ego sum ostium. Per me si quis introierit, salvabitur (Joan. X, 9).« Et ante hanc portam sedent episcopi, ut ejus lumine illustrati, nusquam devient a veritate recedentes. Ad hos omnes causas deferri, eorumque judicio definiri opus est. His ergo praesentibus accedit ad fratrem viri sui, et quia eam in conjugium accipere noluit, tollet calceamentum de pede ejus. Quid est calceamentum de pede tollere, [Col. 0533A] nisi evangelizandi licentiam auferre? Unde ait Apostolus: »Calceati pedes in praeparatione Evangelii pacis (Ephes. VI, 18).« Spuit insuper in faciem ejus, quia palam et manifeste eum contemptibilem, et tanti honoris indignum esse ostendit. Hoc autem de illis rectissime intelligi potest, qui majores ambientes, minoribus Ecclesiis praefici contemnunt; quos non animarum salutem, sed honoris gloriam quaerere non est dubium. Justum autem esset, ut semper excalceati, et exputionum potius, quam talis conjugii digni judicarentur. Hoc est enim, quod ait: »Et vocabitur nomen ejus in Israel domus discalceati.« Quis enim calceare eum audeat, quis calceati officium illi tribuat, qui ipsa nominis appellatione se excalceatum esse demonstrat?

[Col. 0533B] »Si habuerint inter se jurgium duo viri, et unus contra alterum rixari coeperit, volensque 211 uxor alterius eruere virum suum de manu fortioris, miseritque manum, et apprehenderit verenda ejus, abscindes manum illius, nec flecteris super eam ulla misericordia.« Viri isti, qui inter se rixantur, episcopi sunt, qui pro rebus ecclesiasticis saepissime inter se contendunt. Horum autem ille fortior est, cujus causa pro sua justitia majores vires habere videtur. Uxor vero alterius non solum tota ejus Ecclesia, verum etiam aliquis de plebe illius intelligi potest. Hic autem volens eruere episcopum suum de manu fortioris, mittit manum, et apprehendit verenda ejus, si illum, cui rationibus resistere non valet, conviciis lavessit, et aliquid ei, [Col. 0533C] unde erubescere debeat, in faciem apponit. Super hoc autem nulla misericordia habenda est, sed manus illa procacissima statim est abscindenda, et lingua illa in frenis fortiter cohibenda. Quod autem et lingua manum habeat, Scriptura testatur: »Mors, et vita in manu linguae (Prov. XIX, 21).« [(305) 1Kb] Haec autem mihi nuper accidisse memini; qui dum pro Ecclesia Sipontina cum Beneventano episcopo litigarem, mox archidiaconus ejus per verenda me arripere conatus, injuste me diffamare coepit; sed ejus linguae superba manus confestim abscissa est; et concilio reprehensus veniam satisfaciens petiit, et impetravit.

»Non habebis in saeculo diversa pondera, majus, et minus, nec erit in domo tua modius major, et [Col. 0533D] minor. Pondus habebis justum et verum, et modius aequalis, et verus erit tibi, ut multo tempore vivas super terram, quam Dominus Deus tuus dederit tibi. Abominabitur enim Dominus eum, qui facit haec, et adversatur omnem injustitiam.« Si hujus saeculi negotiatores haec secundum litteram intelligerent et custodirent, non tantum lucrarentur in eis decipiendo, quantum lucrarentur custodiendo. Nos autem non habeamus diversa pondera in sacculo pectoris nostri, sed sint aequa omnia et justa. Nihil sine ordine, nihil sine libra et vera mensura faciamus. Et quia: »Non est personarum acceptio [Col. 0534A] apud Deum (Rom. II, 11),« nos quoque in judicio personam non accipiamus.

Sequitur autem de eo quod Moyses praecepit filiis Israel, ut postquam in terra promissionis quiete habitarent, delerent totum Amalec de sub coelo, quoniam occurrit eis in via, et extremos agminis ejus interfecit, quando exercitus erat fame et labore confectus. Quid enim per Amalec, qui populus brutus, sive populus lingens interpretatur, nisi haereticos intelligimus? Qui et quasi bruta animalia Deum non timent et eos, quos possunt, lingendo et adulando decipiunt. Et isti quidem populo Dei ad supernam patriam festinanti in via occurrunt: isti ejus iter impedire nituntur: isti, quia primos et fortiores non valent, extremos quosque et imperfectiores [Col. 0534B] decipiunt et occidunt. Sed notandum nobis est quod tunc maxime haereticorum persuasio vires habet, quando populus fame et labore consumitur. Fame utique audiendi verbi Dei: qui enim hoc cibo sunt refecti, haereticorum non timent insidias. Illi quoque facile ab eis vincuntur, quos in via mandatorum Dei jam labore fatigatos currere taedet. Hunc ergo populum delevit Ecclesia, et post tyrannorum bella, cum jam videretur esse quieta, superavit.



CAPUT XXVII.

Praecepit autem Moyses, ut postquam populus transierit Jordanem, erigat ingentes lapides, quos postquam calce levigaverint, scribant in eis lucide et aperte omnia verba legis hujus, ut possit intrare terram lacte et melle manantem. Faciat quoque [Col. 0534C] altare super montem Nabal de lapidibus, quos ferrum non tetigit, et de saxis informibus et in politis, et offerat super eo holocaustum Domino Deo suo. De his lapidibus scriptum est: »Lapides sancti elevabuntur super terram (Zach. IX, 16).« Hos ergo lapides illi erigunt, qui jam per Jordanem transierunt. Jordanem enim Josue, Jordanem aperuit Jesus. Ipse nos docuit, quid Jordanis aqua significet, quoniam ibi baptizatus discipulis suis praecepit, dicens: »Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 9).« Illi ergo sunt, qui erigunt ingentes lapides: isti sunt, qui ubique terrarum aedificant Ecclesias: isti totius mundi reges, et principes ad fidem convertunt. Isti quidem hos lapides levigantes; isti eos et charitatis [Col. 0534D] glutino solidantes, scribunt in eis dilucide et aperte, non autem in nube et caligine, omnia verba quae in hoc libro novae legis continentur. Haec enim, ut Apostolus ait, »Non atramento, sed spiritu Dei in cordibus nostris scripta sunt (II Cor. III, 3).« Scripta sunt quoque verba in corde Judaeorum, sed neque lucide, neque aperte, ideoque de eis dicitur: »Caecitas ex parte contigit in Israel (Rom. XI, 15).« Quod autem ait, »ut possit intrare in terram lacte et melle manantem,« ex hoc significare videtur, quod nemo terram viventium intrabit, qui prius per baptismum non transierit, et novae legis fidem [Col. 0535A] atque doctrinam non susceperit. Sed quid per altare significatur, quod de lapidibus impolitis et savis informibus supra montem Nabal construitur? Ecclesia utique, in qua omnia sacrificia Christianae religionis quotidie fiunt. 212 Fit autem hoc altare super montem Nabal, quoniam sancta Ecclesia in gentili populo maxima ex parte constituta est. Nabal enim vetus vorago interpretatur. Vetus autem vorago in hoc populo erat, quoniam ibi, ab antiquis temporibus, major inferni perditionisque porta patebat. Constituitur autem hoc altare ex lapidibus et saxis informibus, quae ferrum non tetigit, quoniam et sancta Ecclesia praeter justos ex impiis etiam, et peccatoribus, et insensatis, constituta est. Qui autem lapides colebant, et duri, increduli, infructuosique Dei formam, [Col. 0535B] et pulchritudinem, ad cujus imaginem facti fuerant, non habebant, non immerito ideo lapides vocantur. Hos autem ferrum non tetigit, quoniam nondum sanctae praedicationis ferramentis dolati, et formati erant. Nondum enim ad eos dolandos venerat ille, qui ait: »Ut sapiens architectus fundamentum posui (I Cor. III, 10).« Super hoc autem altare holocaustum Domino offertur, et victima pacifica immolatur, quia multis modis ei in sancta Ecclesia sacrificatur. Non est autem necessarium nos hic aliud de sacrificiis dicere, de quibus in superioribus libris multa locuti sumus. Quod autem ait: »Comedesque ibi, et epulaberis coram Domino Deo tuo,« non de carnali, sed de spirituali cibo intelligi debet. Hic enim cibus in Ecclesia sumitur, hic cibus coram [Col. 0535C] Deo comeditur: »Non enim in solo pane vivit homo, sed de omni verbo, quod procedit de ore Dei (Matth. IV, 4).« Verbum ergo Dei cibus, hoc autem cibo nutritur, et pinguescit anima. Quae vero sequuntur, ideo non exponimus, quia facilia sunt, et maxima ex parte secundum litteram intelliguntur. His igitur praetermissis ad canticum accedamus.



CAPUT XXXII.

»Audite, coeli, quae loquor, audiat terra verba oris mei.« Quantum ad litteram, coeli et terra audire non possunt, quia insensibiles sunt, et aures, quae audiant, non habent. Allegorice autem per coelos justi, per terram peccatores designantur. Magna ergo dicturus est, qui bonos et malos, et angelos [Col. 0535D] atque homines, justos et peccatores ad audiendum invitat. Et merito quidem coeli dicuntur, quorum conversatio in coelis est (Philipp. III, 20). Merito etiam terra vocantur, quia de terra facti, sola terrena et transitoria diligunt. [(306) 1Kb] »Concrescat pluviae instar doctrina mea: fluat ut ros eloquium meum.« Pluvia enim et rore fecundatur terra, quibus parturiens germinat, et germinans conservatur. Talem igitur doctrinam suam fieri optat, qua campus animae madefactus in bonorum operum fructus prorumpat. »Quasi imber super terram, et quasi stillae super gramina, quia nomen Domini invocabo.« Talis, inquit, sit doctrina mea, et sic mentes, quas irrigat, vivificet, nutriat et fecundet, sicut imber, et pluviarum [Col. 0536A] stillae super herbam, et gramina, crescere ea faciat Hoc autem ideo, »quia nomen Domini invocabo;« cujus invocatione sactificantur et gubernantur omnia. »Date magnificentiam Deo nostro, Dei perfecta sunt opera, et omnes viae ejus judicia.« Date, inquit, o coeli et terra, magnificentiam Deo nostro, id est, magnificate. Dominum enim magnificare, est Dei magnificentiam praedicare. Neque aliter magnificatur, qui neque crescere, neque minui potest. »Dei perfecta sunt opera.« Nihil imperfectum fecit Deus; multa tamen imperfecta videmus, quae Dei opera esse non dubitamus. De prima igitur creatione hoc intelligatur, in qua nihil fuit diminutum: nihil aliqua parte vitiatum. Magnificemus ergo illum, qui omnium primordia perfecta creavit. [Col. 0536B] »Et omnes viae ejus judicia.« Via ejus est fides. Hac enim venitur ad eum, sed hac judicat infidelem. Haec ergo judicium est. Similiter autem et patientia judicantur impatientes, justitia injusti, et impietate impii, sic et in aliis. Omnes ergo viae ejus judicia. »Deus fidelis, et absque ulla iniquitate, justus et rectus.« Unde manifestum est, quia viae ejus non solum judicia sunt, verum etiam justa judicia. Laetentur ergo boni, timeant et mali. Sed quae timeant? Quia »peccaverunt ei.« Boni vero laetentur, quia »filii ejus« sunt, »et in sordibus non« sunt. Si enim adhuc in sordibus essent, ejus filii non essent. Nunc autem ad posteriora mentem dirigens, et Judaeos idola colentes, et contra Christum insurgentes, in spiritu contemplatus, [Col. 0536C] exclamat, dicens: »Generatio prava, atque perversa, haeceine reddis Domino, popule stulte, et insipiens?« Hoc, inquit, de te ipso promeruit, quia haec tanta bona, quae in sequentibus enumerantur, tibi largitus est? »Nunquid non ipse, est pater tuus, qui possedit te, et fecit, et creavit te?« Ipse, inquit, quem tu derelinquis, quem in diis alienis provocas, et ad iracundiam concitas, ipse, non alius, est pater tuus, qui te ab initio possedit, et fecit, et creavit. Hoc autem nescis, fac quod sequitur, et verum hoc esse probabis. »Memento dierum antiquorum, cogita generationes singulas: interroga patrem tuum, et annuntiabit tibi majores tuos, et dicent tibi.« Quid dicent tibi? Hoc videlicet: Iste, quem tu insipiens relinquis et despicis, [Col. 0536D] pater tuus est, et possessor, et creator. Hoc enim majores tui testantur. Hoc Isaias, Jeremias, et caeteri prophetae confitentur. Et ipse quidem, cum omnium Dominus esset, cum omnes gentes in potestate habuisset, te solum tamen in partem elegit; 213 te solum suae haereditatis funiculum esse voluit. Hoc est enim quod dicit: »Quando dividebat Altissimus gentes, quando separabat filios Adam, constituit numerum populorum juxta numerum filiorum Israel. Pars autem Domini populus ejus; Jacob funiculus haereditatis ejus.« Vide igitur, quantum eum diligere, et quam fidelis esse debeas, qui ex omnibus mundi nationibus te solum in haereditatem suscepit. Haec autem divisio gentium, et haec separatio [Col. 0537A] filiorum Adam, illa esse videtur, quae in turris aedificatione facta est, sive potius, quae in ejus dispositione erat ante saecula. Tunc enim constituit Dominus terminos populorum, juxta numerum filiorum Israel. Quoniam tot mundi partes fore constituit, quot et filios Israel praescivit. Duodecim enim sunt mundi partes, totidem venti inde spirantes. Cum enim quatuor sint venti principales, unusquisque autem duos collimitaneos habeat, unum videlicet a dextris, et alterum a sinistris, duodecim esse non dubium est. Si autem per filios Israel apostolos significemus, hoc sic erit intelligendum, quia quod ipsi in praedicatione mundum in duodecim partes diviserunt, sic esse futurum prius a Domino constitutum fuerat. Alia vero translatio sic habet: »Constituit [Col. 0537B] terminos gentium, secundum numerum angelorum Dei;« ut tot ex electis coelos ascendere intelligamus, quot malis in ruentibus ibi remanserunt. »Invenit eum in terra deserta, in loco horroris, et vastae solitudinis.« Quid est enim »invenit eum,« nisi cognovit, atque probavit? Tunc aliquem ex toto invenimus, quando eum, qualis sit, manifeste cognoscimus. Et quia in adversis homo cognoscitur, merito cum in deserto invenisse Dominus dicitur. Quamvis enim Dominus huic populo plurima bona praesti erit, multoties tamen, sicut superius legitur, eum tentavit, et ad iracundiam provocavit. Ipse autem econtra semper ei miserebitur. Unde subditur: »Circumduxit eum, et docuit, et custodivit quasi pupillam oculi sui.« Hoc est, [Col. 0537C] quod superius dicitur. Sufficit vobis circuire montem istum. »Et circuimus,« inquit Moyses, »montem Seir longo tempore.« Per quadraginta namque annos circumduxit eos Dominus per desertum, donec illi omnes introirent, qui prius a viginti annis, et supra numerati fuerunt. Semper autem docuit, qualiter se habere debuissent, et quasi pupillam oculi eos custodivit. Qua in re, maxima perfectaque custodia significatur. Usitata namque locutio est, ut eos, quos multum diligimus, quasi oculos nostros diligere dicamus. »Sicut aquila provocans ad volandum pullos suos, et super eos volitans, expandit alas suas, et assumpsit eum, et portavit in humeris suis.« Sic, inquit, Dominus semper filios [Col. 0537D] Israel custodivit, et docuit ad justitiam, et ad bonum opus provocavit, ac super eos in columna nubis et ignis volitavit, sicut aquila super pullos suos facere consuevit. Metaphorice loquitur, ut per hoc ei attentissima cura in illum populum fuisse demonstretur. »Dominus solus dux ejus fuit, et non erat cum eo deus alienus.« Stulte igitur loquebantur filii Israel, quando vitulum aureum adorantes dicebant: Isti sunt dii tui, Israel, qui eduxerunt te de terra Aegypti. »Constituit eum super excelsam terram, ut comederet fructus agrorum.« Jam nunc de futuris, quasi de praeteritis loquitur. Vocat autem terram promissionis terram excelsam, sive quia montuosa est: sive quia aliis terris fecunditate excellentior et nobilior est; sive etiam quia terram viventium significat. [Col. 0538A] Ibi autem potius comedebat fructus agrorum; quibus fructibus et corpus et anima replebatur. Agri enim sunt isti libri, quorum fructum nunc exponendo comedimus. Hunc autem qui bene comedit super excelsam terram constitutus est. »Ut sugeret mel de petra, oleumque de saxo durissimo.« Hoc videtur exponere Psalmista, ubi ait: »Dedit eis regiones gentium, et labores populorum possederunt. Ut custodiant justificationes ejus, et legem ejus exquirant (Psal. CIV, 44, 45).« Hoc est enim: »Constituit eum super excelsam terram;« quod est dedit eis regiones gentium« Et hoc est: »comedere fructus agrorum,« et »sugere mel de petra, oleumque de saxo durissimo,« quod est, »custodire justificationes ejus, et legem ejus exquirere.« [Col. 0538B] Qui enim sacras Scripturas bene vult meditari, ab omni perturbatione oportet eum esse quietum. Ideoque filii Israel super excelsam terram constituti, ut, neminem timentes, quiete viverent et populorum labores possiderent, quatenus, omni cura semota, Dei justificationes et legem ejus exquirant. Quid enim aliud per petram, et saxum durissimum, nisi hanc legem intelligamus, quae in tabulis lapideis scripta fuerit? De hac tamen petra, et de hoc saxo durissimo exsugimus, cujus dulcedine anima satiatur. Divina namque Scriptura et cibus nobis est, et medicamentum. »Butyrum de armento, et lac de ovibus, cum adipe agnorum, et arietum filiorum Basan. Et hircos cum medulla tritici, et sanguinem uvae biberent meracissimum.« Haec [Col. 0538C] secundum litteram vera sunt. Percusserunt filii Israel Og regem Basan, et non solum armenta ejus, oves, et agnos, et arietes, verum etiam omnem terram ejus possederunt. Possumus autem spiritualiter per armenta, et oves, et agnos, et arietes omnem patriarcharum et prophetarum multitudinem intelligere; qui, quoniam de spiritualibus parentibus nati sunt, non immerito filii Basan dicuntur. Basan enim pinguedo interpretatur. Dicuntur autem armenta propter 214 multitudinem, oves propter simplicitatem, propter innocentiam agni et propter ducatum arietes. De his autem et butyrum et lac, et adipem sumimus, quoniam eorum verbis et, exemplis reficimur. Talis enim cibus dulcis est, et suavis. Sed [Col. 0538D] quid per hireos, qui in omni sacrificio pro peccatis immolantur, nisi Christus intelligitur, pro peccatis nostris immolatus, sicut Apostolus ait: »De peccato damnavit peccatum in carne (Rom. VIII, 3).« Judaei ergo immolando, quodammodo Christum manducabant in hircis, quem nos modo comedimus in medulla tritici. Bene igitur utrumque posuit, ut et nostrum, et illorum sacrificium demonstraret. Quod vero per sanguinem uvae meracissimum, Christi sanguis significetur, ex eo maxime intelligi potest, quod eum non vinum, sed sanguinem vocat. Jam tunc ergo ille populus Christi carnem, et sanguinem in figura comedebant; quem nos modo in veritate comedimus. Ita unde ille populus circa se tantam Dei largitatem, et benignitatem sentiens, melior, et [Col. 0539A] Deo fidelior suo esse debuerat, inde in superbiam elatus, iniquior factus est; unde et subditur. »Incrassatus est dilectus, et recalcitravit, incrassatus, impinguatus, dilatatus.« O mala pinguedo, quae contra Deum recalcitare facit. »Prodiit quasi ex adipe iniquitas eorum (Psal. LXXI, 7).« Ipsa enim verborum inculcatio nimiam illorum, et superabundantem iniquitatem ostendit. »Dereliquit Deum factorem suum, et recessit a Deo salutari suo. Provocaverunt eum in diis alienis, et in abominationibus ad iracundiam concitaverunt.« Hoc autem exponit. »Immolaverunt daemoniis, et non Deo; diis quos ignorabant. Novi recentesque venerunt, quos non coluerunt patres eorum.« Plana sunt haec, quae quidem illum populum idololatriae deditum [Col. 0539B] fuisse significant, qui et unum Deum factorem suum dereliquit, et novos deos coluit, quos ejus parentes non coluerunt. »Deum, qui te genuit, dereliquisti, et oblitus es Domini creatoris tui (Isa. LI, 13.« Hoc vidit Dominus, et ad iracundiam provocatus, concitatus est, quia provocaverunt eum filii sui et filiae. Huic autem simile in psalmis dicitur: »Si inimicus meus maledixisset mihi, sustinuissem utique (Psal. XIV, 13).« Quanto enim nobis aliquis familiarior est, tanto magis si in aliquo offendat, dolemus. Et ait: »Abscondam faciem meam ab eis, et considerabo novissima eorum.« Quod servis suis Dominus faciem suam abscondit atque ab eis videri non patitur, irae et indignationis indicium est. Ideo que David Dominum rogat, dicens: »Ostende [Col. 0539C] nobis faciem tuam, et salvi erimus (Psal. LXXIX, 4).« Considerat autem novissima eorum, quia quanto tempore in malis persistunt, et quando ad bonum convertuntur, quae poena eos in futurum exspectet, intelligit.

»Generatio enim perversa est, et infideles filii. Ipsi me provocaverunt in eo, qui non erat Deus, et irritaverunt in vanitatibus suis. Et ego provocabo eos, in eo qui non est populus, et in gente stulta irritabo eos.« Hoc autem tale est ac si diceret: Ipsi me provocaverunt, irritaverunt, et spreverunt. Et ego illos provocabo, et irritabo, et spernam. Ipsi adoraverunt pro Deo illum, qui non est Deus, et provocabo eos, recipiamque pro ipsis eum, qui non est populus, ut vel sic dolore tabescat, [Col. 0539D] locum suum alios tenere, et bona sua alios possidere conspexerint. Sed quomodo populus gentium non est populus? Quare autem si non est populus, a prophetis populus dicitur? Apostolus dicit: »Quae stulta sunt mundi elegit Deus, ut perdat sapientes, et infirma elegit Deus, ut confundat fortia, et ea quae non sunt, ut ea quae sunt, destrueret (I Cor. I, 27).« Sicut enim ea intelligimus, quae non sunt, ita eum intelligamus, qui non erat populus. Ea enim apud homines quasi non esse dicuntur, quae tam parva, et humilia sunt, ut quodammodo non esse videantur. Unde etiam usitata locutione illud, quod parvi pendimus, nihil esse dicere solemus. »Ignis succensus [Col. 0540A] est in furore meo, et ardebit usque ad inferni novissima. Devorabitque terram cum germine suo, et montium fundamenta comburet.« In hoc igne omnia poenarum genera significari possunt, quibus, vel in hoc saeculo, vel in futuro peccatores cruciantur; quoniam illis iratus est Dominus. Ardet autem hic ignis usque ad inferni novissima, quoniam, ut Scriptura testatur, inexstinguibilis est. Devorat autem terram cum germine suo; sive hic juxta litteram, civitates et homines, sive etiam in inferno peccatores eorumque filios et sequaces. Montium autem fundamenta divitiae sunt, et honores, in quibus potentes hujus saeculi confidunt, quibusque elevati superbiunt, et has quidem ultimus ignis, simul cum suis possessoribus comburet. »Congregabo super [Col. 0540B] eos mala, et sagittas meas complebo in eis.« Nam et in hac vita super Judaeos multa mala, multasque tribulationes congregavit Dominus: et in futuro quanta super omnes iniquos congregaturus sit, quid attinet dicere? Sagittae autem complentur in eis, quia nulla restat omnium sagittarum, nulla restat omnium poenarum, quae non saeviant super eos. »Consumentur fame.« Sive hic ab hostibus obsessi, sive etiam ut dives ille, qui guttam aquae a Lazaro petebat. »Et devorabunt eos aves morsu amarissimo (Luc. XVI, 23).« Hoc secundum litteram completum est; quoniam multoties eorum morticina, et aves, et bestiae, et serpentes devoraverunt; secundum illud: »Posuerunt morticina servorum tuorum escas volatilibus coeli, et carnes sanctorum tuorum [Col. 0540C] bestiis terrae (Psal. LXXVIII, 2).« Allegoricae autem aves, serpentes, bestiae, maligni spiritus intelliguntur, qui prae 215 nimia immanitate iniquorum poenis saturari non possunt. »Dentes bestiarum immitam in eos, cum furore trahentium super terram, atque serpentium. Foris vastabit eos gladius, et intus pavor, juvenem simul, ac virginem, lactantem cum homine sene.« Qui hoc non intelligit, legat Regum, Josue, et Machabaeorum libros. Si quis autem de Judaeis, qui modo sunt, intelligere velit, sciat omnes a majori, usque ad minorem morti et perditioni designatos esse [(307) 1Kb] . »Et dixi: Ubinam sunt? cessare faciam ex hominibus memoriam eorum.« Ac si dicat: Qui modo laeti, et exsultantes omnes Judaeae civitates repleverant, ubi nunc [Col. 0540D] sunt, utique in captivitate, et ubique terrarum dispersi. Hoc modo superius dixerat: »Et considerabo novissima eorum.« Dicendo, »ubinam sunt«: eorum memoriam considerat. Cessavit autem ex hominibus memoria eorum; quoniam qui prius inter homines nominatissimi fuerant, jam nunc nulla memoria, et nulla bona fama digni habentur.

»Sed propter iram inimicorum distuli, ne forte superbirent hostes eorum. Et dicerent: manus nostra excelsa, et non Dominus fecit haec omnia.« Prius hoc illis accidisset; sed distulit Deus, ut eorum inimici intelligerent, quod insuperabiles [Col. 0541A] essent, si a Deo non recessissent at per hoc, quando eorum inimici eos superarent, non in sua fortitudine hoc fieri intelligerent; sed Dei indignatione, qui ab eis iratus recesserat. Hucusque Dominus: nunc autem loquitur Moyses. »Gens absque consilio est, et sine prudentia. Utinam saperent, et intelligerent, et novissima providerent.« Non enim periissent, si in legis, et prophetarum consilium sapienter credidissent. Denique si novissima providissent, et quae et quanta pro suis iniquitatibus passuri erant praescivissent et intellexissent, ea forsitan non egissent. »Quomodo persequebatur unus mille, et duo fugarent decem millia? Nonne ideo, quia Deus suus vendidit eos, et Dominus conclusit illos?« Cognosce, inquit, popule stulte, et insipiens, [Col. 0541B] quia non tua, sed Dei fortitudine, quanto tempore in eo fuisti, infinitam hominum multitudinem cum paucis superasti. Hoc autem ideo fiebat, quia Judaeorum Deus omnes eorum inimicos in servos eis vendebat. Qui enim Deo fideliter serviunt, quodammodo ejus beneficia sub servitio emunt. Si autem Deus suus, Deus gentium dicatur, hoc erit intelligendum, quod maligni spiritus suos fideles decipiant, et vendant, in magnum sibi pretium computantes, si eos in aeternum cruciandi potestatem a Deo suscipiant. »Non enim est Deus noster, ut dii eorum, et inimici nostri sunt judices.« Hoc, inquit, inimici nostri testantur, quia Deus noster major omnibus est. Hucusque Moyses: nunc autem Dominus, quod coepit exsequitur. »De vinea [Col. 0541C] Sodomorum vinea eorum, et de suburbanis Gomorrhae. Uva eorum uva fellis, et botri amarissimi. Fel draconum vinum eorum, et venenum aspidum insanabile.« Merito, inquit, cessare faciam ex hominibus memoriam eorum, sicut cessavit memoria Sodomorum, ex quibus isti iniqua imitatione originem ducunt. Vinea enim, id est Judaeorum gens et propago, Sodomorum et Gomorrhaeorum vineam, et gentem malis moribus et iniqua conversatione incitabatur, quasi alterius vineae naturam vinea sequitur, et ab ea pastinata. Hujus autem uvae et botri fellei et amarissimi sunt: hujus vinum fel draconum et venenum aspidum est; quoniam omnis Judaeorum doctrina amara, mortifera, [Col. 0541D] et insanabilis est. Nonne haec condita sunt apud te, et signata in thesauris meis? Non sum, inquit, oblitus, firmiter in thesauris memoriae teneo ea quae gens ista contra me semper operata est. »Mea est ultio. Et ego retribuam eis in tempore,« huic ultioni praedestinato, »ut labatur pes eorum,« ne vel stare, vel fugere, vel resistere valeant. Hoc autem cito; »juxta est dies perditionis, et adesse festinant tempora.« Iterum autem Moyses loquitur: »Judicabit Dominus populum suum, et in servis suis miserebitur.« Ac si dicat: Vere prope est dies perditionis, sed non timeant boni, quia Dominus justus judex judicabit populum suum, et judicando miserabitur servorum suorum. Quid est judicabit, [Col. 0542A] nisi a malis separabit? Hac enim significatione, dicitur: »Judica me, Deus, et discernae causam meam.«---»Videbit, quod infirmata sit manus.« Quid est videbit? Nunquid et modo non videt? Videbit igitur, id est videri faciet, quod manus, et virtus illorum infirmata sit, qui prius alios potenter affligebant; et sicut duo ex illis ante fugabant decem millia, ita modo decem millia fugabuntur a duobus. »Et clausi quoque defecerunt, residuique consumpti sunt.« Quia capta civitate, aut trucidati, aut venditi sunt. Et tunc tandem se peccasse, et frustra deos coluisse, et daemonia adorasse, et de eorum victimis in vanum se comedisse discent: Hoc est enim, quod ait: »Ubi sunt dii eorum in quibus fiduciam habebant? De quorum victimis [Col. 0542B] comedebant adipes, et bibebant vinum libaminum.« Hoc autem illi dixerunt; illos autem Dominus irridens, ait: »Surgant« modo, si possunt, dii vestri, »et opitulentur vobis, et in« hac tanta »necessitate vos protegant:« qui quia non possunt, videte, cognoscite, et nunc tandem intelligite, »quod solus ego sum Deus, et non est alius Deus praeter me. Ego occidam, et ego vivere faciam.« Ipso enim vivente, non moriuntur omnes, ipso vocante resurgunt omnes. »Percutiam et ego sanabo.« Responsio est: 216 »et non est qui de manu mea possit eruere. Levabo ad coelum manum meam, et dicam: Vivo ego in aeternum.« Quando Salvator noster elevatis manibus sublatus est in coelum, [Col. 0542C] ostendit se vivere in aeternum. Nemo enim ibi moritur, quo ipse vivens ascendit. »Si acuero ut fulgur gladium meum,« per quem aeternam damnationem intelligimus, »et arripuerint judicium manus meae,« faciam quod sequitur: »reddam ultionem hostibus meis, et his qui oderunt me, retribuam.« Hoc autem erit in judicio, quando reddet unicuique secundum opera sua. »Inebriabo sagittas meas sanguine, et gladius meus devorabit carnes.« In hoc omnium tormentorum genere non solum venire, sed etiam semper manere super iniquos designat. »De cruore occisorum inebriabitur,« subauditur gladius meus. Inebriabitur quoque »de captivitate nudati inimicorum capitis.« Omnium iniquorum caput diabolus est; qui tunc [Col. 0542D] nudus erit, quoniam omnis ejus fraus, et iniquitas omnibus revelabitur. Hujus autem captivitatis illi sunt, quicunque ab eo capti et decepti sunt. De his ergo inebriabitur gladius Dei. »Laudate, gentes, populum ejus.« Sed dicet aliquis: Quomodo tu illum populum laudare praecipis, quem Dominus despectui habens, occidi permisit? Ad quod ipse: »Quia sanguinem,« inquit, »servorum suorum ulciscetur, et vindictam retribuet in hostes eorum, et propitius erit terrae populi sui.« Quod quidem non faceret, si eos despectui habuisset. Terram autem carnem dicit, quae post resurrectionem glorificata, [(308) 1Kb] aeternae beatitudini sociabitur.



CAPUT XXXIII.
[Col. 0543A]

»Haec est benedictio, qua benedixit Moyses homo Dei filiis Israel ante mortem suam. Et ait: Dominus de Sina venit, et de Seir ortus est nobis, apparuit de monte Pharan, et cum eo sanctorum millia. In dextera ejus ignea lex.« Haec ad litteram non procedunt. Recordemur ergo illius capituli, ubi dicitur: »Si ambulans per viam, nidum in arbore, vel in terra inveneris, et avem pullis vel ovis desuper incumbentem, dimitte avem, captos tenens filios, ut bonum sit tibi, et longo vivas tempore (Deut. XXII, 6).« Et nos ergo dimittamus avem istam, et filios teneamus. Haec avis littera est, quae sub alarum velamine pullos et ova, id est spiritualem sensum claudit; quae quidem per loca difficiliora [Col. 0543B] in arbore, per planiora vero in terra nidificat. Per hujus igitur voluminis viam ambulantes, hujus avis nidum in arbore, id est in loco difficili, et alto invenimus. Dimittamus ergo avem, imo hinc eam evolare cogamus, ut pullos ejus, id est spiritualem intelligentiam teneamus. Quod si fecerimus, bene nobis erit, et longo vivemus tempore. Times mori? dimitte litteram, quae occidit. Vis vivere? tene litterae filios, id est spiritualem intellectum. Spiritus enim vivificat. Expulsa igitur littera, videamus quid per istos tres montes, id est Sina, Seir, et Pharan significetur. Ego enim per hos, legem, et prophetas, et Evangelia significari puto, ut per Sina, ubi lex data est, significentur hi quinque libri Moysis; per Seir vero, qui hispidus interpretatur, intelliguntur [Col. 0543C] prophetae, ad exponendum difficiles, Evangelia autem significentur per Pharan, qui frugifer dicitur, quoniam nullum semen, sicut semen Evangelii fructificavit. Venit ergo Dominus de Sina, quia ejus adventus primum in lege invenitur. Oritur in Seir, quia ejus nativitas a prophetis manifestatur. Apparet in monte Pharan, quia in Evangeliis auditur, et per miracula manifestatur. Venit ergo non solus, sed cum eo sanctorum millia. »In dextera ejus ignea lex,« qua et peccata uruntur, et mentes illuminantur. »Dilexit populos,« secundum illud: »Qui dilexit, et lavit nos a peccatis nostris in sanguine suo. Omnes sancti in manu illius sunt (Apoc. I, 5).« Quare in manu? Quia ipse eos regit, ipse [Col. 0543D] eos tenet, et vagari non permittit. »Et qui appropinquant pedibus ejus, accipient de doctrina illius.« Hoc bene Maria soror Lazari intellexit. Et etiam per pedes ejus apostoli intelliguntur, qui ejus doctrinam ubique seminaverunt. »Legem praecepit nobis Moyses;« non utique aliam, nisi eam, quam accepit de doctrina ejus, quoniam et ipse appropinquavit. Sic autem de se, quasi de alio loquitur: »Haereditatem multitudinis Jacob.« Haec enim omni haereditate melior eis fuerat, si tamen eam intellexissent, quam nulli hostes ejus extorquere potuerunt. »Erit apud rectissimum rex, congregatis principibus populi cum tribubus Israel.« Ac si dicat: Hic Dominus, et rex veniens de Sina, in terris quidem cum hominibus conversabitur, sed a [Col. 0544A] Patre non separabitur. Erit semper rectissimus apud rectissimum, de quo alibi dicitur: »Et Verbum erat apud Deum (Joan. I).« Principes autem populi cum tribubus Israel congregati erant, quando simul cum discipulis suis in Judaea praedicabat.

»Vivat Ruben, et non moriatur, et sit parvus in numero.« Quid per Ruben, qui primogenitus fuerat, nisi eos intelligimus, qui primi in illo populo vitam secuti, Christo crediderunt? Isti vivent in aeternum, et non sicut caeteri morientur. Sed parvi sunt numero, quamvis magni sint virtutibus, et sanctitate, semper enim: »Multi sunt vocati, pauci vero electi (Matth. XX, 14).«---»Haec est Judae benedictio. Audi, Domine, vocem Judae, et ad populum suum introduc 217 eum. Manus ejus pugnabunt pro eo, [Col. 0544B] et auditor illius contra adversarios ejus erit.« Per Judam Christum intelligamus, qui secundum carnem de stirpe illius natus est. Cujus vocem semper Dominus exaudit, secundum quod ipse ait: »Ego autem sciebam quod semper me audis (Joan. XI, 42).« Introduxit autem eum Dominus ad populum suum, quia prius in hunc mundum, ut nos vocaret, deinde in infernum, ut nos liberaret, postea vero in coelum, ut exaltaret nos, introivit. Pugnabit autem Dominus pro eo, cujus manibus et fortitudini nemo resistere valet. Et ipse auditor illius fuit contra adversarios ejus, per quos et Judaei, et maligni spiritus intelliguntur.

»Levi quoque ait: Perfectio tua, et doctrina tua a viro sancto tuo, quem probasti in tentationem, [Col. 0544C] et judicasti ad aquas contradictionis.« Perfectio tua, inquit, o Deus, et doctrina tua detur, et confirmetur vero sancto tuo, id est huic ordini sacerdotali, ne forte iterum tentatus succumbat, sed perfectus et sapiens in omnibus perseveret. Hoc autem dicit propter se et Aaron, qui minus perfecti ad aquas contradictionis inventi sunt, quando filii Israel murmurantes tentaverunt Deum. Nota, quod in principio locutionis se ipsum accusat. »Sapiens enim in principio accusator est sui (Prov. XVIII 17).« »Qui dixit patri suo, et matri suae, nescio vos, et fratribus suis, ignoro illos, et nescierunt filios suos. Hi custodierunt eloquium tuum, et pactum tuum servaverunt. Judicia tua, o Jacob, et legem [Col. 0544D] tuam, o Israel, ponent thymiama in furore tuo, et holocaustum super altare tuum.« Hoc est, quod in Exodo legitur: quia praecepit Moyses filiis, et transeuntes nemini pepercerunt. Horum igitur exemplo, Domini sacerdotes gladium spiritus, quod est verbum Dei, evaginantes, nulli delinquenti parcere discant, Dei amorem omni amori anteponant. Et isti quidem eloquium et pactum Dei, et judicia et legem Israel custodierunt, eos occidentes, qui vitulum aureum adoraverunt. Sic enim in hac lege Dei et nostra judicatum est, ut quicunque alium Deum adoraverit, vel ei immolaverit, moriatur. Ponunt autem thymiama in furore Dei, quia suis orationibus iram Dei placant, tanquam suavissimo thymiamatum odore. Hoc et Aaron fecisse legitur, qui arrepto [Col. 0545A] thuribulo, flammae se opposuit, quae jam extrema castrorum devoraverat. Ponunt quoque holocaustum super altare, sacrificium laudis et oblationis in Ecclesia praedicantes. »Benedic fortitudini ejus [(309) 1Kb] et opera manuum illius suscipe. Percute dorsa inimicorum ejus, et qui oderunt eum, non consurgant.« O si haec intelligerent illi, qui Dei sacerdotibus tantum adversantur! Quia quantum sacerdotes benedicuntur, tantum eorum inimici maledicuntur.

»Et Benjamin ait: Amantissimus Domini habitabit confidenter in eo, quasi in thalamo tota die morabitur, et inter humeros illius requiescet.« Quis est iste amantissimus Domini? Beatus utique Paulus de tribu Benjamin originem ducens. Sed qualem [Col. 0545B] hunc esse putemus, qui amantissimus Domini vocatur? Videamus modo qualiter Deum amat, cujus dicitur amantissimus. Ipse dicit: »Si quis non amat Dominum Jesum Christum, anathema sit (I Cor. XVI, 22).« Vis etiam videre quam confidenter in hoc idem habitat? »Certus sum, inquit, quia neque mors, neque vita, neque principatus, neque potestates, neque aliqua creatura poterit nos separare a charitate Dei, quae est in Christo Jesu (Rom. VIII, 38).« Et in eo quidem quasi in suavissimo thalamo requiescit Christus, de quo ipse ait: »An experimentum ejus quaeritis, qui in me loquitur Christus (I Cor. XIII, 3).«---»Et inter humeros ejus requiescit.« Talem equum, talem sessorem.

»Joseph quoque ait. De benedictione Domini [Col. 0545C] terra ejus, de pomis coeli, et rore, atque abysso subjacente. De pomis fructuum solis ac lunae, de vertice antiquorum montium, de pomis collium aeternorum, et de frugibus terrae, et plenitudine ejus benedictio illius. Qui apparuit in rubo veniat super caput Joseph, et super verticem Nazaraei [(310) 1Kb] .« Quid per Joseph, qui accrescens interpretatur, nisi populum Christianum intelligimus qui parvo tempore crescens, et multiplicans, mundum replevit? Hujus autem terra benedictione Domini perfunditur, quia statim a principio, ejus caro, quae de terra sumpta, primi hominis maledictione tenebatur, in baptismo benedicitur, et sanctificatur. Deinde vero populus iste fecundatur, et satiatur de pomis coeli et rore, id est apostolorum verbis et [Col. 0545D] doctrina, atque de abysso subjacente, id est de alta et profunda sanctarum Scripturarum intelligentia, et de pomis fructuum solis et lunae, per quos dulcissimos Christi et Ecclesiae sermones intelligimus, quibus interior homo noster reficitur. Et »de vertice antiquorum montium,« id est de sublimi et spirituali intelligentia prophetarum. Et »de pomis collium aeternorum,« per quae significantur dulcissima verba apostolorum. »Et de frugibus terrae, et de plenitudine ejus.« Quae si de terra viventium intelligantur, magnae et immensae divitiae ei promittuntur. »Omne enim datum optimum, et omne donum perfectum [Col. 0546A] desursum est (Jac. I, 17).« Sed quis est ille, qui in rubo apparuit? cujus benedictio super caput, et verticem hujus venire imprecatur. Si enim rubus ille virginem Mariam significabit, profecto Christus est, qui in rubo apparuit. Bene autem populus iste Nazaraeus dicitur, utpote Domino 218 ab infantia consecratus inter fratres suos. »Quasi primogeniti tauri pulchritudo ejus, cornua rhinocerotis cornua illius. In ipsis ventilabit gentes usque ad terminos terrae. Hae sunt multitudines Ephraim, et haec millia Manasse.« Omnes enim secundum creationem fratres sumus, quoniam ex eisdem parentibus nati sumus. Christianus tamen populus inter omnes fratres suos pulcherrimus est, quia ipse solus aqua baptismatis regeneratus, et super nivem dealbatus [Col. 0546B] est. Qui bene tauro primogenito comparatur utpote major et fortior, caeterisque omnibus ad laborandum aptior. Sunt enim cornua illius insuperabilia, quasi cornua rhinocerotis, quoniam nihil eis resistere potest. Non autem sine causa pluraliter cornua posuit, cum nonnisi unum cornu habeat rhinoceros, unde et Latine unicornis dicitur. Duo namque cornua duo sunt Testamenta, quae populus iste dupliciter intelligens, omnium gentium errores superat et vanitates. In ipsis enim ventilat gentes, in ipsis concludit philosophos, in ipsis vincit Judaeos, in ipsis praedicat, et convertit omnes mundi terminos. Dividitur autem populus iste in Ephraim et Manasse, per quos et Judaeos, et gentiles significare possumus, quorum alter fructificans, alter [Col. 0546C] oblivio interpretatur. Quae utraque satis convenienter conveniunt sanctis, qui et bona fructificant, et injuriarum suarum omnium obliviscuntur.

»Et Zabulon ait: Laetare Zabulon in exitu tuo, et Issachar in tabernaculis tuis. Populos ad montem vocabunt. Ibi immolabunt victimas justitiae. Qui inundationem maris, quasi lac sugent, et thesauros absconditos arenarum.« Quid per Zabulon, qui habitaculum interpretatur fortitudinis, et per Issachar, qui asinus fortis alibi vocatur, nisi sancti Ecclesiae doctores significantur? Isti enim, quasi turres, inexpugnabile sunt habitaculum. Isti, quasi fortes asini, aliorum onera ferunt. Laetatur igitur Zabulon in exitu suo, quia sentiens se Dei fortitudine munitum, securus ad pugnam exit contra [Col. 0546D] hostes, ex quibus magnis spoliis onustus redit. Laetatur et Issachar in tabernaculis suis, nullo prae laetitiae pondere gravatus, cum tot quotidie animas offerat Deo. Vocant autem populum ad montem, dicentes cum propheta: »Venite, ascendamus ad montem Domini, et ad domum Dei Jacob (Isai. II, 3).« Hoc enim faciunt, quando ad fidem, et ad Ecclesiam gentes invitant. Et ibi quidem immolant victimas justitiae, id est sacrificium laudis et oblationis. Sugunt autem inundationes maris, quasi lac, sive quia mundi injurias et adversitates pro Deo libenter ferunt, sive quia legis hujus doctrinam, quae aliis [Col. 0547A] amara et impotabilis esse videtur, spirituali intelligentia, quasi lac bibere gaudent. De qua subditur: »Et thesauros absconditos arenarum.« Sicut aurum in arena, ita et spiritualis intelligentia in littera invenitur.

»Et ad Gad ait: Benedicens in latitudine Gad. Quasi leo requievit, cepitque brachium, et verticem. Et vidit principatum tuum, quod in parte sua doctor est, et repositus, qui fuit cum principibus populi, et fecit justitias Domini, judicium suum cum Israel.« Hunc et Jacob benedicens ait: »Gad accinctus praeliabitur ante eum.« Quid per Gad nisi apostolos intelligimus? Qui gladio accincti spiritus, prima acie bella gesserunt. Isti autem in latitudine benedicuntur, sive quia in mundi latitudinem [Col. 0547B] praedicare mittuntur. »In omnem terram exivit sonus eorum (Psal. XVIII, 5).« Et isti quidem quamvis a pluribus inimicis undique invadantur, securi tamen ut leo requiescunt, de quo scriptum est: »Leo fortissimus bestiarum ad nullius pavebit occursum (Prov. XXX, 30).« Ceperunt autem brachium et verticem, omnem videlicet mundi fortitudinem et sublimitatem sibi subjugantes. Ipsi enim Romam, quae mundi caput est, superaverunt, ipsi ejus brachia, id est imperatores et principes ad fidem converterunt. In istorum autem parte et principatu doctor est repositus, quia in eorum cordibus lex, et Christus, id est legis et Evangeliorum reposita est doctrina. Doctorem igitur habent in corde, sicut Dominus ait: »Non enim vos estis qui loquimini, [Col. 0547C] sed Spiritus sanctus, qui loquitur in vobis.« Et iste quidem doctor cum principibus populi fuit, quia ipsa quoque praesentia corporis ad tempus cum apostolis conversatus est, et justitiam ac judicia in Judaea operatus est.

»Dan quoque ait: Dan catulus Leonis fluet largiter de Basan.« De hujus namque stirpe fuit Samson; de hac erit et Antichristus. Uterque catulus leonis, quia uterque fortis, alter debellando malos, alter persequendo bonos. Unde et largiter fluere dicuntur, quia cum magna fortitudine in bella ruunt. Basan autem, qui pinguedo interpretatur, terram Juda significat, quae omni terra pinguior et fertilior esse perhibetur. Ex hac autem uterque eorum procedit.

[Col. 0547D] »Et Nephtali dixit. Nephtali abundantia perfruetur, et plenus erit benedictionibus Domini mane, et meridiem possidebit.« Interpretatur Nephtali latitudo, per quem eos intelligimus, qui charitatis amore dilatati, nemini manus claudunt, sed in faciendis eleemosynis semper eas apertas habent. Merito igitur abundantia perfruuntur, quia bona sua aliis libenter largiuntur. Talibus autem in judicio dicturus est Dominus: »Venite, benedicti Patris mei; quia esurivi, et dedistis mihi manducare, sitivi, et dedistis mihi bibere, etc. (Matth. XXV, 35).« Isti autem mane, et meridiem possidebunt, quia nunquam ad occasum mortis declinabunt. Mane, et meridiem possidere est lucem aeternam haereditare.

[Col. 0548A] 219 »Aser quoque ait: Benedictus in filiis Aser. Sit placens fratribus suis, et tinget in oleo pedem suum. Ferrum, et aes calceamentum ejus. Sicut dies juventutis tuae, ita et senectus tua. Non est Deus alius, ut Deus rectissimi, ascensor coeli, auxiliator tuus.« Quid per Aser, qui beatus interpretatur, nisi Christianorum populus figuratur, qui solus aeterna beatitudine perfruetur? Hic autem in filiis benedicitur, quoniam infideles, et si filii sint, quia boni a Deo calceati sunt, benedictione tamen paterna digni non sunt. Placet autem fratribus suis, per quos angelos intelligimus. Tingit in oleo pedem suum, quia per viam graditur misericordiae. Et ferro, et aere calceatur, quia potestatem a Deo accepit calcandi super serpentes, et scorpiones. Talis [Col. 0548B] potestas calceamentum ferreum et aeneum est. Quod autem ejus juventus et senectus similis dicitur, ejus gloria et beatitudo immutabilis demonstratur. »Non est Deus alius, ut Deus rectissimi.« Admiratio est in laudem Creatoris, qui ex tam iniquis parentibus, et ex adeo fragili materia, ad tantam rectitudinem populum istum, secundum suam voluntatem convertit. Hujus auxiliator ascensor coeli est, Christus videlicet Dominus noster, qui ascendit super omnes coelos. Ipse enim ait: »Non vos deseram, neque derelinquam (Joan. XIV, 18).« Itemque: »Ecce ego vobiscum sum usque ad consummationem saeculi (Matth. XXVIII, 20).«---»Magnificentia ejus discurrunt nubes, habitaculum ejus sursum, et subter brachia sempiterna. Ejiciet a facie tua inimicum, [Col. 0548C] et dicet: Conterere.« Hoc secundum litteram mirabile est quod nubes pluviis oneratas discurrere, aquas ferre, easque ordinate nunc effundere, et nunc tenere videmus. Nostrae quoque nubes, apostoli videlicet et doctores, aquis spiritualibus et doctrina Evangelii pleni, ejus virtute et magnitudine discurrunt, et nostrae mentis agrum inebriant, variisque virtutum fructibus fertilem faciunt. Est autem ejus habitaculum sursum, quoniam in coelo sedes ejus. Subter autem sunt et brachia sempiterna; quoniam ejus virtus et fortitudo suos fideles hic defendere et tenere nos constat. Ideoque ejicit a facie nostra inimicum, diabolum videlicet, de quo dicitur: »Inimicus vester diabolus tanquam leo rugiens circuit quaerens quem devoret (Petr. III, 8).«---»Cui [Col. 0548D] dicit: Conterere.« Dicere autem Dei, facere est, Ipse enim dixit, et facta sunt (Psal. CXIV, 5).« Hoc est, quod Apostolus ait: »Dominus conterat Satanam sub pedibus vestris velociter (Rom. XVI, 20).«

»Habitavit Israel confidenter et solus. Oculos Jacob in terra frumenti, et vini, coelique caligabunt rore.« Hoc et propheta dicit: »Salvabitur Juda, et Israel habitabit confidenter (Jer. XXXIII, 16).« Interpretatur enim Israel vir videns Dominum. Hic autem est populus fidelis, qui et nunc mentis intuitu eum videt, et postea facie ad faciem videbit. Sed quomodo confidenter habitat Israel cum Domino? satis ex hoc patet, quia semper in Dei protectione confidit; ideoque ait: »Dominus mihi adjutor, [Col. 0549A] non timebo quid faciat mihi homo (Psal. CXVII, 6).« Erit solus oculus Jacob in terra frumenti, et vini. Idem est Jacob qui Israel: dictum est alibi quid Israel significet. Jacob hoc in loco carnalem populum Judaeorum designat. Docet ergo Moyses, quod alios populos coelum, et spiritualia intueri videt; Judaeos autem sola transitoria appetere cernit, nihilque aliud desiderare nisi frumentum et vinum, in quibus omnia carnalia et corpus foventia intelliguntur. Hoc autem vitium, quamvis in multis aliis inveniatur, solis tamen Judaeis tribuitur, quoniam plus caeteris dominatur in eis. »Coelique caligabunt rore.« Et hoc ipsum ad eorum iniquitatis et avaritiae cumulum dici videtur, qui quamvis coelum rore caligare videant, sola tamen terrena aspiciunt. [Col. 0549B] Ipse Dominus ait: »Nisi ego venissem, et locutus eis fuissem, peccatum non haberent. Nunc autem excusationem non habent de peccatis suis (Joan. XV, 22).« Coelos rore caligare, et nubibus operiri viderunt, cum apostolos praedicare, et spiritualis doctrinae pluvias effundere senserunt. Verumtamen ad terram oculos deprimentes, sursum eos erigere non curarunt. Nulla ergo eis excusatio restat.

»Beatus es tu Israel, quis similis tui, popule, qui salvaris in Domino? Scutum auxilii tui, et gladius gloriae tuae. Negabunt te inimici tui, et tu eorum colla calcabis.« Miser, inquit, Jacob, cujus oculus solam terram respicit. Tu vero Israel beatus, qui secundum tui nominis interpretationem oculos erigens Deum contemplaris. Quis similis tui, o popule [Col. 0549C] Christianorum, quem Israel significat, qui salvaris in Domino? in eo utique, qui ait: »Vos vocatis me magister, et Domine. Et bene dicitis; sum etenim (Joan. XIII, 13).« Sicut autem hujus populi similem dominus non habet, ita et populus ipse similem dominum non habebit. »Scutum auxilii tui, et gladius gloriae tuae Christus est.« Ipse, inquit, te protegit; ipse te defendit; ipse pro te pugnat; ipse tuos prosternit inimicos; ipse et scutum tibi, et gladius est, cujus fortitudine gloriaris, omnes superans inimicos. Nunc autem ad ipsum convertitur, eique sic loquitur, dicens: »Negabunt te, o Christe, inimici tui, et tu eorum colla calcabis.« Quamvis enim sis fortis et potens, quamvis sis Dominus virtutum et rex gloriae, te tamen Judaei negare non [Col. 0549D] timebunt dicentes: »Nolumus hunc regnare super nos (Luc. XIX, 14).« Et: »Non habemus regem, nisi Caesarem.« Et: »Non hunc, sed Barabbam (Joan. XIX, 15).« Sed tu, o Christe, eorum colla calcabis, et eorum superbiam humiliabis.



220 CAPUT XXXIV.

»Ascendit ergo Moyses de campestribus Moab super montem Nebo in verticem Phasga, contra Jericho, et ostendit ei omnem terram promissionis, dicens: Haec est terra, pro qua juravi Abraham, [Col. 0550A] Isaac et Jacob, dicens: Semini tuo dabo eam. Vidisti eam oculis tuis, et non trans bis ad illam, Mortuusque est ibi Moyses servus Dei in terra Moab, jubente Domino, et sepelivit eum Dominus in valle terrae Moab contra Phogor. Et non cognovit homo sepulcrum ejus usque in praesentem diem.« Quid est quod Moyses servus Dei, qui in omni domo sua fidelissimus fuit, qui facie ad faciem cum Deo loquebatur, et quem Dominus noverat ex nomine, propter unum peccatum, terram promissionis intrare non permittitur? Moyses legislator, cui in nebula et caligine lex data est, hoc in loco eos significat, qui tantum secundum litteram legem intelligunt. Caligine enim obvoluti id ipsum, quod legunt, videre non possunt. »Usque hodie [Col. 0550B] namque, dicit Apostolus, dum legitur Moyses, velamen positum est ante faciem illorum [(311) 1Kb] (II Cor. III, 15).« Unde et merito ibi Moyses tantummodo incredulus invenitur, ubi incredulum populum significavit. Venit enim ad petram, et dubitavit, quoniam ipse non ibi erat, sed populus incredulus, qui tunc in eo significabatur. Haec autem significatio fuit causa ut dubitaret. Quid haec petra, nisi legem significat, in petro scriptam, in lapidibus datam, duro et incredulo populo attributam? Venit et tunc Moyses ad petram: venit usque hodie incredulus populus ad legem. Putat esse siccam, putat esse sine aqua, quia non videt ibi intelligentiam spiritualem. Percutit eam semel, non egreditur aqua. Semel percutit, quia solam litteram pronuntiat et intelligit. Percute [Col. 0550C] iterum, o Judaee, et habebis aquam. Intellige spiritualiter, ne siti moriaris; nam et Moyses in prima percussione nihil habuit. Quare hoc? Quia adhuc incredulus erat, et hanc unum increduli populi percussionem significabat. Redit fides. Percutit iterum et egrediuntur aquae largissimae. Crede et tu, et habebis aquas. Et non tantum hoc, sed quod melius est, non terram promissionis, quae toties captivatur, verum terram viventium intrabis, quae in omni securitate laetatur. Hoc enim accidit Moysi, qui illius terrae habitationem pro nihilo ducens, ad gloriam melioris terrae translatus est. Monitio ergo est non indignatio, quod ei a Domino dicitur: »Vidisti eam oculis tuis, et non transibis ad illam,« quia ad meliorem transiturus es. Per hoc autem [Col. 0550D] significabitur, quod quicunque ad litteram hanc legem intelligunt, vident quidem ibi coelestis patriae delicias, et gloriam, et jucunditatem, ad eam tamen transire non poterunt. Voluit autem Dominus sepulcrum Moysi esse occultum, ne ad litterae vetustatem, revertamur, quae per Moysen significatur: sed spiritum vivificantem sequamur, ut in aeternum vivamus. Quod nobis praestare dignetur ipse, qui cum Patre, et Spiritu sancto vivit et regnat Deus per omnia saecula saeculorum. Amen.




[Col. 0551]
INCIPIT EXPOSITIO IN JOB.





ADMONITIO IN EXPOSITIONEM SUPER LIBRUM JOB.

221 Polemicis, relinquimus disceptationes de aetate, patria, et scriptore libri Job. Sufficit nobis post ea, quae in praefatione generali monuimus, cum S. Gregorio M. [(312) 1Kb] statuere, et fideliter credere hujusce libri auctorem fuisse Spiritum sanctum; vel cum S. Augustino dicere [(313) 1Kb] S. Job gestasse personam magnam prophetiae. Ut autem S. Brunonis mentem in eo interpretando assequamur, animadvertere oportet, duo eum sibi proposuisse; unum, quo depromit, atque explanat prophetice dicta de Christo, et de Ecclesia, ac perfecte adimpleta ostendit; in altero praecepta moralia caelesti sapientia referta tradit, quibus lectores ad spem futurae retributionis mirifice incendit. In his prosequendis veteres Jobi expositores commentator noster consuluisse dignoscitur, Origenem nempe, S. Hieronymum, et S. Gregorium M., pluraque ex iis suam in expositionem traduxisse. Nos multis in locis mentem S. doctoris Angelici exposuimus, qui et ipse librum Job commentatus est, ut de recta interpretatione in eorum concordia argumentum habeatur. Nihil in hunc librum, ut in reliquos praefatur S. episcopus; sed e vestigio expositionem ejus aggreditur. Perfecte cum Vulgato concordat textus, quo usus est S. Bruno, cujus versio, paucis exceptis, ab Hebraica lectione, ut interpretes omnes biblici fatentur, non discrepat. Qui codices mss., quique auctores hoc de episcopi Signiensis commentario testimonium praebeant, jam satis dictum est, quare ab his repetendis abstinemus. Unum annotandum remanet; nempe cum ferias autumnales anno 1785. Florentiae ageremus, diligenter comparavimus marchesianam Jobi editionem cum codice biblico monasterii Cistersiensis Mont. Amiatae in praef. praedicta commendato, atque nonnullas variantes lectiones excepimus, quas suis locis apposuimus.



CAPUT PRIMUM.
[Col. 0551A]

»Vir erat in terra Hus [(314) 1Kb] , nomine Job. Et erat vir ille simplex, et rectus, et timens Dominum, recedens a malo.«

Qualis beatus Job fuerit, paucis verbis ostenditur. Simplex enim erat, secundum illud: »Estote simplices sicut columbae (Matth. X, 10).« Erat autem et rectus, utpote qui via regia incedens, neque ad dextram, neque ad sinistram declinabat. Hoc autem ideo, quia timens Dominum: scriptum est enim: »Qui Dominum timet, nihil negligit (Eccle. VII, 19),« unde et subditur: »Et recedens a malo.« Non enim timet Dominum, qui a malo non recedit. Hoc autem ad ejus laudum cumulum additur, quia in terra Hus, id est inter impios et peccatores habitasse [Col. 0551B] dicitur. Unde in sequentibus ipse quoque ait: »Frater fui draconum, et socius struthionum (Job L, 29).« Valde enim laudabile est inter malos innocenter vivere. Allegorice autem per Job, quamvis omnium perfectorum Ecclesia intelligi possit, hoc tamen in loco Christus Dominus specialiter figuratur, qui pro nobis dolens crucem subire, et mori non dubitavit. Job enim dolens interpretatur. Quam simplex autem Christus fuerit, ex eo ostenditur, quia »sicut ovis ad victimam ductus est, et non aperuit os suum (Isai. LIII, 7).« Cujus rectitudinem ipsi quoque ejus inimici commendantes dicebant: »Magister scimus quia verax es, et viam Dei in [Col. 0552A] veritate doces, et non est tibi cura de aliquo (Matth. XXII, 16).« Ipse denique timens Dominum; in eo enim requievit spiritus timoris Domini, factus est obediens Patri usque ad mortem. Ipse quoque recedens a malo, peccatum non fecit, nec dolus inventus est in ore ejus; de quo et dicitur: Non »habitabit juxta te malignus (Psal. V, 6).« Habitavit autem in terra Hus, id est in Judaea. Hus enim consiliatrix interpretatur. De Judaeis autem scriptum est. »Principes sacerdotum concilium fecerunt, ut Jesum dolo tenerent, et occiderent (Joan. XI, 47).« Sequitur:

»Natique sunt ei septem filii, et tres filiae. Et fuit possessio ejus tria millia ovium, et tria millia camelorum, quinquaginta quoque juga boum, et [Col. 0552B] quingentae asinae, ac 222 familia multa nimis. Eratque vir ille magnus inter omnes orientales.« Beatus etenim Job non solum justitia et sanctitate, verum etiam prolis fecunditate, et omnium divitiarum plenitudine felix exstitit; siquidem inter omnes orientales maximus erat. Qua in re satis convenienter Christum significat. Cujus septem filii, non solum apostoli septiformi Spiritus sancti gratia pleni, sed etiam omnium perfectorum multitudo intelligi potest. Unde et beatus Joannes, quasi septem filiis, septem tantum Ecclesiis scribit, per quas omnes alias significavit. Similiter autem in hoc loco hoc est septem, quod multi. Sed quid tres filiae, nisi [Col. 0553A] tres mundi partes intelliguntur, in quibus Ecclesia tota consistit, Asia videlicet, Africa et Europa [(315) 1Kb] ? Hoc autem inter filios, et filias distat, quod illi perfectiores, istae vero minus perfectos quoscunque significant. Quamvis, autem per ejus possessionem id ipsum, quod per filios, et filias significari possit, non incongrue tamen per oves, simplices; per camelos autem majores homines et potentes; per boves vero, Ecclesiae doctores; per asinos autem, eos qui aliena onera libenter ferunt. At vero per multam familiam, omnium fidelium multitudinem intelligimus. De ovibus enim scriptum est: »Nos autem populus ejus, et oves pascuae ejus (Psal. XCIV, 7)).« De camelis autem: »Inundatio camelorum operiet te (Isai. LX, 2).« De bobus vero: »Non alligabis [Col. 0553B] os bovi trituranti (I Cor. IX, 9).« At vero asinus non parum honoratur, cum super eum ipse quoque Salvator noster sedere non dedignatur. Asinos etiam nos fieri optabat, cum diceret: »Alter alterius onera portate, et sic adimplebitis legem Christi (Galat. VI, 2).« Numerus quoque ipse ovium, camelorum, bovum et asinarum non vacat a mysterio. Septem enim, et tria, id ipsum hic significare possunt, quod in filiis et filiabus significarunt. Quingenta vero, quoniam numerus iste ex quinque, et centum conficitur, et in scientia, et in opere perfectionem demonstrant. Quinque enim sunt libri Moysi, in quibus integra perfectaque scientia continetur. Centenarius vero numerus in se quidem replicari potest, crescere autem non potest, unde et perfectus esse [Col. 0553C] non dubitatur. Merito igitur per boves, et asinos perfectiores in Ecclesia figurantur.

»Erat autem vir ille magnus inter omnes orientales,« quoniam et de Christo scriptum est: »Non est similis tui in diis, Domine (Psal. LXXXV, 8).« Itemque: »Quis enim in nubibus aequabitur Domino? Aut quis similis erit Deo inter filios Dei? (Psal. LXXXVIII, 7).« Sequitur:

»Et ibant filii ejus, et faciebant convivium per domos, unusquisque in die suo. Et mittentes vocabant tres sorores suas ut comederent et biberent cum eis.« Ibant enim apostoli et doctores, et faciebant convivium per domos, quia in omnibus mundi partibus divisi, evangelica praedicatione, et se, et [Col. 0553D] alios satiabant. Hoc autem unusquisque in die suo, quia non omnes uno tempore praedicaverunt. Adhuc enim aliis recedentibus alii succedunt, qui esurientibus convivia praeparant. Mittebant autem vocare tres sorores suas ut comederent et biberent cum eis, quoniam et Ecclesiae doctores suavi persuasione ad Christi convivium, atque ad audiendum verbum Dei, omnes mundi partes invitant. Comeditur autem evangelica praedicatio, quando pro sui difficultate [Col. 0554A] vix ab auditoribus intelligitur. Bibitur autem in locis planioribus, et quasi aqua facile glutitur.

»Cumque in orbem transissent dies convivii, mittebat ad eos Job, et sanctificabat illos, consurgensque diluculo, offerebat holocausta per singulos. Dicebat enim: Ne forte peccaverint filii mei, et benedixerint Deo in cordibus suis. Sic faciebat Job cunctis diebus.« O sanctissimum patrem, qui sic filios instruxerat, ut hoc solum de eis timeret, ne forte cogitatione peccarent. Sed hoc quoque in Christo videamus. Semper convivii nostri dies transeunt, semperque sibi vicissim succedunt. Unde etiam quotidie dicimus: »Panem nostrum quotidianum da nobis hodie (Matth. VI, 11).« Semper igitur sanctissimus Job, id est Christus Dominus noster [Col. 0554B] ad nos mittit; sed quid mittit? Ubique gratiam suam, Spiritum sanctificationis, qui nos sanctificet, et liberet a peccatis. Offerebat autem Job holocausta per singulos; quia et Salvator noster et pro omnibus, et pro singulis quibusque fidelibus se ipsum obtulit, et quotidie per suos ministros ad salutem nostram offerre non cessat. Quod autem ait: »Consurgensque diluculo,« quanta sollicitudine hoc fiat demonstrat; unde scriptum est: »Quoniam ipsi est cura de vobis (I Petr. V, 7);« ideoque subditur: »Dicebat enim: Ne forte peccaverint filii mei.« Hoc enim et Christus dicit; quia, ut ait Apostolus: »Vultui Dei apparens pro nobis quotidie interpellat (Hebr. IX, 24; Rom. VIII, 34).« In cordibus autem Deo benedicere, est nihil pravum de Deo cogitare [(316) 1Kb] . [Col. 0554C] »Sic autem faciebat Job cunctis diebus.« Quia et de Deo Salvatore nostro dicitur: »Tu es sacerdos in aeternum (Psal. CIX, 5).« Offert igitur et Christus holocaustum cunctis diebus; siquidem in aeternum.

»Quadam autem die, cum venissent filii Dei, ut assisterent coram Domino, adfuit inter eos etiam Satan, cui dixit Dominus: Unde venis? qui repondens ait: Circuivi totam terram, et perambulavi eam.«

223 Quomodo veniunt filii Dei, ut assistant coram Domino, qui ab ejus aspectu nunquam recedunt [(317) 1Kb] ? Si enim Dominus ait quia: »Angeli eorum semper vident faciem Patris mei, qui in coelis est (Matth. XVIII, 10).« Sed quia eum semper [Col. 0554D] videre desiderant, quamvis coram eo semper assistant, venire tamen ut absentes coram eo dicuntur. Similiter et Satan [(318) 1Kb] , quamvis de superioribus praecipitatus Dei gloriam videre non possit, attamen quia inter angelos bonos adesse optabat, inter eos adfuisse narratur. Sic autem et Apostolus ait: »Nostra conversatio in coelis est (Philip. III, 20):« cum utique nisi affectu quodam et desiderio adhuc in coelis non esset. Loquitur autem Deus ad Satan, [Col. 0555A] quando suam voluntatem intelligere facit: loquitur vero et Satan ad Dominum [(319) 1Kb] , quoniam ejus iniqua desideria Dominum latere non possunt: nihil enim Deo minus corda, quam linguae loquuntur. Unde et Moyses ait: »Quid clamas ad me?« (Exod. XIV, 14) cum utique non lingua Moyses, sed corde loqueretur. Sed quid respondit Satan? »Circuivi terram, inquit, et perambulavi eam.« Inimicus enim noster »diabolus, tanquam leo rugiens circuit, quaerens quem devoret (I Petr. V, 9).« Quanta autem sollicitudine semper fraudi, et deceptioni insistat, in eo cognoscitur, quod terram perambulasse narratur.

»Nunquid considerasti servum meum Job, quod non sit ei similis in terra, homo simplex, et rectus, [Col. 0555B] et timens Dominum, ac recedens a malo?« Haec superius exposita sunt. Christus vero pro parte carnis servus vocatur.

»Cui respondens Satan, ait: nunquid frustra timet Job Deum? nonne tu vallasti eum, ac domum ejus, universamque substantiam ejus per circuitum, operibusque manuum ejus benedixisti, et possessio ejus crevit in terra? Sed extende paululum manum tuam, et tange cuncta quae possidet, nisi in faciem benedixerit tibi.« Ecce quomodo Satan adest inter filios Dei, ecce quomodo coram Domino esse desiderat, ad hoc videlicet, ut sanctos accuset, ad hoc ut super eos potestatem accipiat, quoniam nisi Dei jussione et permissione nihil potest. Cum enim iniquam ejus voluntatem Deus intuetur, eique [Col. 0555C] occulta sua inspiratione aliquid agere, vel non agere praecipit, tunc quasi serviens ad obediendum paratus, coram Deo, et inter filios Dei Satan assistit. Quantum enim ad Deum, semper Satan assistit coram Deo, quoniam ejus iniqua voluntas nunquam Deo occultari potest [(320) 1Kb] . Quantum vero ad Satan, tunc tantum est coram Deo, quando Dei voluntatem Dei nutu cognoscere potest. Sed quid dicit Satan? Nunquid frustra timet Job Dominum, quem tu sic munis, sic defendis, sic exaltas, sic benedicis, sicque omnibus bonis multiplicare facis? Ac si dicat: Non enim ex amore te timet, sed ne haec omnia amittat, si te timere desistat; unde et subinferens ait: »Sed extende paululum manum tuam, et tange cuncta quae possidet, et tunc videbis, quod non in corde, [Col. 0555D] sed in faciem benedixerit tibi;« id est non amore, sed favore, non vere, sed simulate, non ut te diligeret, sed ut te diligere videretur. Extende igitur manum tuam, incipe flagellare, et qualis sit, flagella probabunt. Quia enim haec talia diabolus de Job sentiebat, cujus utique cogitatio Dei auribus insonabat, ideo de eo talia respondisse judicatur.

»Dixit ergo Dominus ad Satan: Ecce universa, [Col. 0556A] quae habet, in manu tua sunt, tantum in cum non extendas manum tuam. Egressusque est Satan a facie Domini.« Omnia, inquit Dominus, in manu et potestate tua sunt, quaecunque ad Job pertinere noscuntur, ipsum tamen tangere noli. Accepta igitur potestate egressus Satan a facie Domini, non quod semper a Deo non videatur, sed quia jam non ad accusandum, imo vero ad persequendum tota ejus intentio inhiabat. Haec autem si ad Christum referantur, intelligendum erit, quod aliquando Dei Filium aliquando purum hominem Satan esse crediderit. Unde in Evangelio: »Scimus, inquiunt, quia tu es Christus (Joan. III, 2).« Itemque: »Quid nobis et tibi, fili Dei? Venisti ante tempus torquere nos (Matth. VIII, 29).« Cum autem esurientem, sitientem [Col. 0556B] et fatigatum eum esse conspiceret, quamvis magnum et admirabilem, nihil tamen nisi hominem eum esse putabat. Unde si ei ad tentandum a Domino toleraretur, secum ad peccandum commovere posse existimabat. Sequitur:

»Cum autem quadam die filii et filiae ejus comederent et biberent vinum in domo fratris sui primogeniti, nuntius venit ad Job, qui diceret: Boves arabant, et asinae pascebantur juxta eos, et irruerunt Sabaei, tuleruntque omnia, et evasi ego solus, ut nuntiarem tibi.« Eo enim tempore, quo Christus Dominus noster secundum carnem in Judaea conversabatur, filii et filiae ejus, apostoli videlicet, caeterique qui ei familiarius 224 in illo populo adhaerebant, cibum et potum divinae legis in domo [Col. 0556C] fratris sui primogeniti comedebant et bibebant. Domus enim primogeniti fratris, Judaea est, quoniam primogenitus frater Israel est, de quo Dominus ait: »Filius meus primogenitus Israel (Exod. IV, 22).« Cum autem hoc fieret, et Salvator noster cum discipulis suis quietus adhuc in Judaea moraretur, repente diabolus, accepta potestate, adversus eum arma commovit, ejusque substantia adeo vastare coepit, ut edictum divulgaretur, ut si quis eum confiteretur Christum, extra Synagogam fieret. Et tunc quidem primum irruerunt Sabaei, qui boves et asinas Christi abstulerunt. Sabaei namque captivantes interpretantur, per quos malignos spiritus intelligimus, qui ubique miseros homines a regno Dei captivant. [Col. 0556D] Boves autem et asinae, sacerdotes sunt et levitae. Illi enim agrum colunt, isti vero onera ferunt. Levitas enim Moyses, quasi asinos esse jussit, quando tabernaculum, et quaecunque in eo erant solos portare praecepit. Unde non immerito juxta boves asinae pascebantur, quoniam simul cum sacerdotibus de decimis, et sacrificiis levitae vivebant. Hos autem diabolus primum abstulit, quia caeteros per istos se facile vincere sciebat. Pueros autem, qui gladio [Col. 0557A] percutiuntur, angelos eis in custodia datos a Domino esse puto, qui, quoniam eos praevaricatores Christo insidiari videbant, doloris gladio percussi, illos reliquerunt. De hoc enim gladio scriptum est. »Ferrum pertransiit animam ejus (Psal. CIV, 18).« Itemque ad Virginem: »Et tuam ipsius animam pertransibit gladius (Luc. II, 35).« Per nuntium, qui solus semper evadit et nuntiat, quid melius quam Spiritum sanctum intelligere possumus? Quo Salvator noster repletus, non solum inimicorum suorum facta, verum etiam cogitationes non ignorabat. Unde et ipse frequenter ait: »Ut quid cogitatis mala in cordibus vestris? (Matth. IX, 4.)«

»Cumque adhuc ille loqueretur, venit alter, et dixit: Ignis de coelo descendit, et tactas oves, [Col. 0557B] puerosque consumpsit. Et effugi ego solus, ut nuntiarem tibi.« Ut enim Satan beatum Job ad impatientiam facilius commoveret, crebris eum et sine intermissione ictibus flagellabat. Ignis vero de coelo descendisse dicitur, quatenus Dei permissione hoc fieri non dubitatur [(321) 1Kb] . Allegorice autem ignis de coelo descendit, et tactas oves puerosque consumpsit, quoniam indignationis, et odii flamma a praedictis sacerdotibus et levitis in populum simplicem et indisciplinatum cecidit, quae flamma eos consumpsit, quoniam a justitia et aequitate separavit et contra Deum et Dominum suum eos irritavit. Pueros quoque haec flamma consumpsit, non ut non essent, sed ut in eis, et cum eis ulterius non essent. Unde et in templo, ut Josephus refert, angelorum [Col. 0557C] voces auditae sunt dicentium [(322) 1Kb] : »Relinquamus has sedes.« Neminem enim moveat, quod hic de nuntio dicitur: »Venit alter,« quoniam Spiritus sanctus et unus est, et alter: unus quidem secundum se, alter vero secundum gratias et operationes. Hoc enim et Apostolus ait: »Divisiones gratiarum sunt, idem vero Spiritus (I Cor. XII, 4).« Unde, cum unus idemque sit, septiformis tamen vocatur, et Spiritus sapientiae, et Spiritus intellectus, et Spiritus consilii et fortitudinis dicitur. Sequitur:

»Sed adhuc illo loquente, venit alius, et dixit: Chaldaei fecerunt tres turmas, et invaserunt camelos, et tulerunt eos, nec non et pueros percusserunt gladio, et fugi ego solus, ut nuntiarem tibi.« [Col. 0557D] Quid enim per Chaldaeos, qui quasi daemones, vel feroces interpretantur, nisi malignos spiritus, aut praedictos sacerdotes et levitas intelligamus, quibus ferocitate et crudelitate vix aliquid comparari potest? Illi autem fecerunt tres turmas, populum videlicet, et Pilatum, et Judam contra Christum concitantes. Invaserunt autem camelos, quia illos solos decipere potuerunt, quibus impossibile erat intrare in regnum coelorum: Solus autem semper nuntius fugit, quia, sicut scriptum est: »Spiritus sanctus effugiet fictum, nec habitabit in corpore subdito peccatis (Sap. I, 4).« Sequitur:

[Col. 0558A] »Adhuc loquebatur ille, ecce alius intravit, et dixit: Filiis tuis, et filiabus vescentibus et bibentibus in domo fratris tui primogeniti, repente ventus vehemens irruit a regione deserti, et concussit quatuor angulos domus, quae corruens oppressit liberos tuos, et mortui sunt, et effugi ego solus, ut nuntiarem tibi.« Quid enim filii et filiae, et quid frater primogenitus significet, jam superius dictum est. Ventus autem vehemens, gravis et intolerabilis tentatio Satanae intelligitur, quae in Christi passione facta fuit. Ideoque a regione deserti, id est ex corde diaboli omni bonitate et justitia destituto venisse dicitur. Domus autem Synagoga est; cujus quatuor anguli sacerdotes sunt et levitae, principes et populus, quos per boves et asinas, oves [Col. 0558B] et camelos superius significavit. Hos autem quatuor angulos ventus concussit, et domus corruit; quia cum isti supradictae tentationi resistere non possent, tota cecidit Synagoga, cujus ruina non solum Judaeos, verum etiam ipsos filios Christi id est apostolos oppressit, quia ipsi quoque 225 graviter tentati in passione Domini dubitaverunt; unde etiam quidam eorum dicebant: »Nos autem sperabamus, quod ipse esset redempturus Israel (Luc. XXIV, 21).« Et Thomas: »Nisi videro, inquit, in manibus fixuram clavorum, et mittam manum meam in latus ejus, non credam (Joan. XX, 25).« Hanc etiam tentationem ipse Dominus eis praenuntians, ait: »Ecce Satanas expetivit vos, ut cribraret sicut triticum (Luc. XXII, 31).« Sic igitur [Col. 0558C] ad horam et oppressi, et mortui sunt, quia quolibet modo a Deo separati recesserunt, qua major mors esse non potest.

»Tunc surrexit Job, et scidit tunicam suam, et tonso capite corruens in terram, adoravit, et dixit: Nudus egressus sum de utero matris meae, et nudus revertar illuc.« Quo enim dolore beatus Job stringeretur interius, ea quae ipse exterius agit, manifestant. Nisi enim hoc fecisset, vel non curasse putaretur. Scidit igitur tunicam suam, et caput totondit, quod quidem magni doloris indicium erat. Dolore tamen superatus non est, ut contra Deum aliquid loqueretur, in quo, quam perfectus fuerit aperte monstratur. Sed quid fecit? Corruens in terram, [Col. 0558D] adoravit, qua in re diabolus superatus est, dixitque: »Nudus egressus sum de utero matris meae nudus revertar illuc.« Id est nihil in hunc mundum attuli, nihil de his quae hujus mundi sunt, mecum moriens feram; Domini erat, ipse quando voluit, dedit, quando voluit, abstulit, nihil ad me. »Sit nomen Domini benedictum.«

»In omnibus his non peccavit Job labiis suis, neque stultum quid contra Deum locutus est.« Sed quia Job significat Christum, quando haec quoque conveniant Christo videamus. »Tunc, inquit, surrexit Job.« Quando? Vis audire quando? quando [Col. 0559A] domus corruit, quando Synagoga cecidit. Tunc enim revera Christus surrexit; tunc ejus regnum et imperium crevit, quia relictis Judaeis, totum mundum in haereditatem suscepit, secundum illud: »Postula a me, et dabo tibi gentes haereditatem tuam (Psal. II, 8).« Scidit autem tunicam suam, ut gentilis populus, ad quem veniebat, nudum eum palam et in manifesto videret. Haec autem tunica divina Scriptura est, haec nondum Judaeis scissa est, ideoque sub velamine litterae Christum latentem videre non possunt. Totondit autem caput suum, cum infideles et impios Judaeos, qui quasi capilli rasi semper et instabiles exstiterunt, a se et a corpore suo, quod est Ecclesia, abrasit et separavit. Corruens autem in terram adoravit, quasi ex improviso add gentiles [Col. 0559B] veniens, qui terra et peccatores erant, eos jam non idola, sed unum et verum Deum adorare docuit. Sic enim de Spiritu sancto Apostolus ait: »Qui orat pro nobis gemitibus inenarrabilibus (Rom. VIII, 26):« orat, inquit, id est orare nos docet. Et dixit: »Nudus exivi de utero matris meae;« id est Synagogae relinquens latebram, palam et manifestus gentibus apparui. »Et nudus revertar illuc,« quia juxta mundi finem, jam non in caligine, sed in manifesto Judaeorum populo me manifestabo. »Cum enim plenitudo gentium introierit, tunc omnis Israel salvus fiet (Rom. XI, 25).« Sequitur:



CAPUT II.

»Factum est autem cum quadam die venissent filii Dei, et starent coram Domino, venisset quoque [Col. 0559C] Satan inter eos et staret in conspectu ejus, ut diceret Dominus ad Satan: Unde venis? Qui respondens ait: Circuivi terram, perambulavi eam. Et dixit Dominus ad Satan. Nunquid considerasti servum meum Job, quod non sit ei similis in terra? Vir simplex, et rectus, et timens Deum, et recedens a malo, et adhuc retinens innocentiam. Tu vero commovisti me adversus eum, ut affligerem eum frustra.« Haec superius exposita sunt. Frustra autem percussit Dominus Job, quantum ad diabolum accusatorem, quia neque innocentiam amisit, neque peccatum fecerat, pro quo talia pati debuisset. Non frustra autem, quantum ad Deum, quoniam ex hoc ejus meritum et corona crevit, multisque suae [Col. 0559D] patientiae exemplum reliquit. Christus quoque frustra et non frustra occisus est; frustra quidem his, qui eum non resurgere putabant; non frustra autem nobis, qui ejus sanguine redempti sumus. Quando autem primum hominem diabolus decepit, pro quo peccato Christus passus est, tunc quidem adversus Christum Deum commovit: tunc enim Pater filio quodammodo dixit: Tu quidem pro hoc peccato morieris. Sequitur:

»Cui respondens Satan ait: Pellem pro pelle, et cuncta quae habet homo dabit pro anima sua. Alioquin mitte manum tuam, et tange os ejus, et [Col. 0560A] carnem, et tunc videbis, quod in facie benedixerit tibi.« Ac si dicat: Usitatissimum est et rationabile, ut pro his quae chariora sunt, minus chara et vilia negligantur; unde fit ut homo pellem pro pelle opponat, et dum oculum percuti timet, brachium objiciat. Dat quoque caetera pro vita et anima sua, quia ne occidatur omnem suam substantiam perdere parvipendit. Sic igitur et Job, quia sanus et incolumis est, quidquid ei accidat pro nihilo ducit. Tange igitur eum in se, et carnem, quae plus dolet, affligere incipe. Haec autem et de Job et de Christo diabolus dixit, quia de utroque talia cogitavit.

»Dixit ergo Dominus ad Satan: ecce in manu tua est, verumtamen animam illius serva.« 226 Quid est animam illius serva, nisi animam illius tentare [Col. 0560B] non potes [(323) 1Kb] ?

»Egressus igitur Satan a facie Domini percussit Job ulcere pessimo, a planta pedis usque ad verticem ejus. Qui testa saniem radebat, sedens in sterquilinio.« Percussus enim Job ulcere non tantum malo, sed et pessimo, neque in una corporis parte; verum a planta pedis usque ad verticem, quantum carnem suam vilipenderet ostendit, dum et testa saniem radit et in sterquilinio sedet. Durus enim lectus, duraque fomentatio est ista, etiam illis, qui nihil patiuntur. Erubescat igitur Satan, qui ait: »Tange os ejus, et carnem, et tunc videbis, quod in facie benedixerit tibi.« Christus quoque vulnere pessimo percussus, id est morte turpissima condemnatus; a planta pedis usque ad verticem, cum pendens [Col. 0560C] in cruce toto corpore pateretur, testa saniem radebat; id est, carne sua prius de terra assumpta, nunc autem in cruce passionis igne decocta nostrorum peccatorum putredinem delebat. Sedebat autem in sterquilinio, quia adhuc in Judaea erat, quam quidem non immerito sterquilinium vocat. Huc usque de capite: caetera quae sequuntur, ad membra referenda sunt.

»Dixit autem illi uxor sua: Adhuc tu permanes in simplicitate tua? Benedic Deo et morere.« Ac si dicat: Quid valet, inquit, tibi simplicitas tua? Satius est ut benedicas Domino et moriaris. Dic aliquid in Deum, unde offendatur et te iratus de hac vita tollat, in qua ipsa morte multo pateris deteriora.

[Col. 0560D] »Qui ait ad illam: Quasi una de stultis mulieribus locuta es; si bona suscepimus de manu Domini, mala autem quare non sustineamus? In omnibus his non peccavit Job labiis suis.« Job enim aliquando Christum, aliquando aliquem perfectorum, aliquando vero totam Ecclesiam significat. Hoc autem in loco perfectum aliquem significare potest, qui cum magna in persecutione fuisset, uxor sua, id est caro, quae uxor est spiritus sui, mortis timore superata, Christum negare ei persuasit, eique dixit: »Benedic Deo et morere.« Morere, inquit, in aeternum, ne modo moriaris. Quam ille quasi stultam mulierem redarguit, [Col. 0561A] ejusque consiliis acquiescere noluit. Sequitur:

»Igitur audientes tres amici Job omne malum, quod accidisset ei, venerunt singuli de loco suo, Eliphaz Themanites, Baldath Suhites, et Sophar Naamathithes. Condixerant enim, ut pariter venientes visitarent eum, et consolarentur.« Tres amici Job haereticorum speciem tenent, qui facta conspiratione inter se, dum aliter Ecclesiam decipere nequeunt, visitare eam et consolari, et de ejus miseriis condoleri fingunt. Veniunt igitur singuli de loco suo, quasi quaedam sagittae electae et venenosae de pharetra diaboli, quod in ipsis nominibus declaratur; si quidem Eliphaz interpretatur Dei contemptus. Sed unde venit iste superbus, qui Deum contemnit? Utique de Theman, qui auster interpretatur: auster [Col. 0561B] enim ventus pluvialis est. Eliphaz igitur pluviarum inundatione ad Ecclesiam plenus venit, quibus ea non satietur, sed submergatur. Interpretatur autem et Baldath vetustas sola. Sed unde venit iste Baldath, qui solam litterae sequitur vetustatem, nisi de Sin? Sin autem interpretatur loquens: venit igitur iste de Sin, quoniam non in veritate, sed in loquacitate confidit. At vero Sophar, speculae dissipatio dicitur; iste autem, qui speculam, id est Sion, et S. Ecclesiam dissipare nititur, de Naama venire perhibetur. Naama enim decor interpretatur: venit igitur iste de Naama, cum nequaquam tribulationes vult sustinere cum sanctis, sed mundi gloriam et decorem cum saeculi amatoribus habere desiderat.

»Cumque elevassent procul oculos suos non cognoverunt [Col. 0561C] eum, et exclamantes ploraverunt, scissisque vestibus, sparserunt pulverem super caput suum in coelo, et sederunt cum eo in terra septem diebus, et septem noctibus, et nemo loquebatur ei verbum, videbant enim dolorem esse vehementem.« Haeretici enim Ecclesiam intuentos, eam non cognoscunt, quia neque diligunt eam, neque ejus opera imitari volunt. Exclamant autem, et plorant super ea, quia ei se condolere simulant. Ideoque et vestes scindunt, et super capita pulverem spargunt, quod quidem doloris indicium est. Fingunt enim multoties haeretici se Ecclesiae compati ejusque misereri, quasi in fide aegrotantis, et a veritate deviantis. Unde, quasi sanare eam volentes, sui erroris ei [Col. 0561D] praedicant deceptiones. Septem autem dies et septem noctes, in quibus amici Job cum eo sedentes non sunt locuti, omne illud tempus esse puto, quod fuit a Christi passione usque ad tempora Constantini imperatoris. In hoc enim tempore in maxima persecutione Ecclesia fuit. Unde hic recte dicitur: »Videbant enim dolorem esse vehementem.« Hoc enim tempore haeretici tacuerunt. Et quamvis cum Ecclesia [Col. 0562A] sederent, loqui tamen non audebant: erant enim et ipsi Christiani, et timebant ne forte cogniti interficerentur. Postquam autem data pace confidenter Ecclesia loqui coepit, tunc haeretici insurrexerunt; tunc ubique gentium contra eos concilia celebrata sunt. Unde et sequitur:



227 CAPUT III.

»Post haec aperuit Job os suum, et maledixit diei suo, et locutus est: Pereat dies, in qua natus sum et nox, in qua dictum est: Conceptus est homo.« Dies et nox hoc in loco diabolum significat. Dies enim est quando, ut Apostolus ait transfigurat se in angelum lucis (II Cor. II, 14); nox autem, quia princeps est tenebrarum, et quia mentis oculos eorum, qui eum sequuntur excaecat et caligare [Col. 0562B] facit. Et prius quidem secundum naturam dies exstitit, qui inter omnes angelos clarus et splendidissimus est creatus. In hoc autem die, id est in originali peccato, quod hujus diei suggestione et machinamento factum est, omnes homines nascuntur. Unde et David: »Quoniam in iniquitatibus conceptus sum, et in peccatis concepit me mater mea (Psal. L, 6).« Pereat igitur dies iste, id est hujus diei peccatum [(324) 1Kb] . Et est causa pro effectu. Stultissimum enim est hoc ad litteram intelligere; cum neque dies aliquid peccaverit, neque quod jam non est, aliquo modo perire valeat [(325) 1Kb] . Pereat igitur dies, imo jam non dies, sed nox; amisit enim claritatem. Unde et sequitur:

»Dies ille vertatur in tenebras.« Ut jam non [Col. 0562C] dies, sed nox vocetur. »Non requirat eam Deus desuper,« ut ejus aliquando misereatur: »et non sit in recordatione,« nisi flagelletur et aeternis ignibus crucietur. Et non illustretur lumine suae videlicet claritatis; sed semper se illi iratum ostendat. De hoc enim lumine dicitur: »Deus misereatur nostri, et benedicat nobis, illuminet vultum suum super nos (Psal. LXVI, 1).« Obscurent eum tenebrae et umbrae mortis, ne amissam gloriam recordando intueatur, ut poenitentiam agens salvari vel vivificari mereatur. Unde adhuc subditur: »Occupet eum caligo,« aeternae videlicet oblivionis et obstinationis, »et involvatur amaritudine,« tormentorum omnium et angustiarum. Unde et peccatoribus Dominus ait: [Col. 0562D] »Ite, maledicti, in ignem aeternum, qui paratus est diabolo, et angelis ejus (Matth. XXV, 41).« Sequitur:

»Noctem illam tenebrosus turbo possideat.« Merito enim jam non diem, sed noctem appellat, quem tantis tenebris tantaque caligine involutum videt. Quod enim ipse imprecando dicit, affirmative sic esse intelligi debet. Tenebrosus autem turbo, qui hanc noctem possidet, ille est, de quo Psalmista [Col. 0563A] dicit: »Pluet super eos laqueos; ignis, sulphur, et spiritus procellarum pars calicis eorum (Psal. X, 9).«

»Non computetur in diebus anni, nec numeretur in mensibus.« Hic autem annus aeternitatis est, cujus dies, menses et horae, soli sancti sunt cujus sol et luna, omnisque splendor et illuminatio Christus est. De hoc enim Psalmista dicit: »Et in libro tuo omnes scribentur, dies formabuntur, et nemo in eis (Psal. XIII, 16).« Nemo quidem computabitur, vel annuntiabitur in eis, quia diabolica caligine sit involutus. »Fulgebunt enim sancti sicut sol in regno Dei (Matth. XIII, 43).«

»Sit nox illa solitaria, nec laude digna.« Solitaria quidem erit, quia nox alia nulla erit. Annus enim praedictus, non noctes, sed solos dies habebit, [Col. 0563B] quoniam nullus ibi aeterna luce carebit.

»Maledicant ei, qui maledicunt diei, qui parati sunt suscitare Leviathan.« Illi, inquit, nunc ei tenebroso, et caligine involuto maledicant, qui ei a principio, cum adhuc dies et clarus esset, maledixerunt, quoniam superbiendo super omnes coelos ascendere voluit. Sed illi, qui sunt, nisi angeli Dei, qui eum tunc temporis ligatum tenebant, quoniam omnem suam nequitiam eum adimplere non permittebant? Erant tamen parati suo tempore eum suscitare [(326) 1Kb] , quod am quidem impletum esse putamus; sic enim scriptum est: »Quia post mille annos solvetur Satanas (Apoc. XX, 7).« Leviathan autem additamentum eorum interpretatur; sed quorum eorum? Utique primorum parentum nostrorum, [Col. 0563C] quibus dum diei ipsius honorem, et dignitatem addere promisit, beatitudinem et immortalitatem eis ademit. Sequitur:

»Obscurentur stellae caligine ejus.« De his stellis Judas apostolus ait: »Vae illis, qui in viam Cain abierunt, et exempla Balaam secuti sunt (Jud. 11).« Et paulo post: »Hi sunt sidera errantia, quibus tenebrarum procellae in aeternum conservatae sunt (Ibid., 13).« Iniqui enim homines, qui fortitudine, et sapientia clarescere foris videntur, diaboli caligine intus obscurantur.

»Exspectet lucem, et non videat, nec ortum surgentis aurorae.« Quamvis enim invitus, ipse quoque malignus spiritus judicil diem exspectat, quando in propria claritate ad judicandum Dominus veniet. Et [Col. 0563D] quoniam tunc dicetur: »Tollatur impius, ne videat gloriam Dei (Isai. XXVI, 10);« lucem diu exspectatam non videbit. Aurora vero Ecclesia 228 est, de qua Salomon ait: »Quae est ista quae progreditur, quasi aurora consurgens? (Cant. VI, 9).« Haec autem in judicio surget, imo resurget. Sed sicut nec gloriam Dei, ita nec ortum surgentis Ecclesiae diabolus videre merebitur. Quare hoc? »Quia non conclusit ostia ventris, qui portavit me.« Venter iste paradisus est, in quo, et non in alio ventre prius homo natus est. Hunc autem diabolus, quia aperuit, non occlusisse narratur: »Nec abstulit mala ab [Col. 0564A] oculis meis.« Quia offerens mihi in primo homine concupiscentiae lignum, dum mihi oculos aperire promittit, excaecat. Sequitur:

»Quare non in vulva mortuus sum?« Beatus enim Job primi hominis in se personam suscipiens, totius humani generis calamitatem deplorat. Vulva enim, per quam Adam de paradiso exivit, ipsa prima diaboli suggestio fuit, quam si non recepisset, de paradiso ejectus non fuisset. Ait ergo: »Quare non in vulva mortuus sum?« id est, quare in ipsa suggestione, mortem mihi, si assentirem, imminere non intellexi? In vulva enim mortuus fuisset, si mox ut audivit, ab ipsa suggestione se separasset. Quid est enim mors, nisi separatio? Moritur enim homo, cum anima separatur a corpore; moritur [Col. 0564B] etiam Deo, qui ab eo separatur. Similiter autem mundo moritur et peccato, qui a mundo separatur et a peccato. Inde Apostolus ait: »Mortuus sum mundo (Rom. VII, 10).« De hac autem morte hic dicitur: »Quare non in vulva mortuus sum;« id est quare statim audita suggestione non refugi? Omnis enim homo illi rei moritur quodammodo, a qua separatur. Hoc, inquit, ego non feci; sed, quod multo deterius est, per suggestionem audiendo transiens, ad delectationem usque perveni, et cum vel hic praedicta morte mori debuissem, non tamen hoc mihi sufficiens fuit; sed genibus exceptus et uberibus appropinquans, lac mortis degustavi et pomum interdictum comedi; hoc enim est quod dicitur. »Egressus ex utero non statim perii? Quare exceptus [Col. 0564C] genibus? Cur lactatus uberibus?« Quasi enim super genua peccatorem diabolus tenet, quando miser homo jam nefando operi proximus assistit. Sequitur:

»Nunc enim dormiens silerem, et somno meo requiescerem.« Si, inquit, diabolum suggerentem non audissem, et si audiens in ejus suggestione delectatus non fuissem, et si delectatus in tactum interdictae arboris non appropinquassem, et si appropinquans saltem de pomo concupiscentiae non comedissem, nunc dormiens silerem, et somno meo requiescerem, id est coelestem beatitudinem et quietem possiderem. Cum quibus? »Cum regibus, et consulibus terrae, qui aedificant sibi solitudines.« His [Col. 0564D] verbis beatus Job dicere videtur. Quod si primus homo non peccasset, jam in suo tempore electorum numero completo, simul cum omnibus, qui ad aeternam vitam praedestinati fuerant, summa beatitudine frueretur. Nisi forte tempus pro tempore, aut ipse pro aliis accipiatur: nunc enim praesens tempus significat. Si enim primus homo non peccasset, nemo unquam, nisi aeternae beatitudini praedestinatus nasceretur. Reges autem et consules, vel angeli, vel Ecclesiae doctores intelliguntur, qui se et alios bene regunt, et omnibus hominibus optime consulunt. Hi autem aedificant sibi solitudines, quia vitam solitariam, et quae multum a caeterorum hominum [Col. 0565A] vita differt, in hoc saeculo vivunt. »Aut cum principibus, qui possident aurum, et replent domos suas argento;« per quos ipsos eosdem Ecclesiae doctores intelligimus, qui et sapientiae thesaurum possident, et domos sui pectoris eloquentiae argento repleverunt. Aurum enim sapientiam, argentum vero, eloquii puritatem in divina pagina frequenter significat. Sequitur:

»Aut sicut abortivum absconditum non subsisterem, vel qui concepti non viderunt lucem.« Haec autem in persona primi hominis dicuntur, qui simul in se, et justos continet, et peccatores. Dicatur ergo: Si primus homo non peccasset, aut quidem omnes homines, jam nunc simul cum Domino essent; aut qui ibi non essent, neque subsisterent, [Col. 0565B] neque essent ad comparationem videlicet abortivi: qui, quia suo tempore non nascitur, statim ut nascitur, absconditur, et quasi nunquam fuerit, in memoria hominum nullatenus subsistit [(327) 1Kb] . Id ipsum autem significant et qui concepti non viderunt lucem: nam et ipsi abortivi sunt. Sequitur:

»Ibi impii cessaverunt a tumultu.« Ubi? Ibi utique, ubi nunc dormiens silerem, et somno meo requiescerem. Inde enim impii, id est, maligni spiritus praecipitati, a tumultu et discordia, quam ibi facere conabantur, cessaverunt. »Et ibi requieverunt fessi robore.« Ibi enim nunc sanctorum animae requiescunt, qui multum se virtute et robore fidei in hoc saeculo contra impios fatigarunt. »Et [Col. 0565C] quoniam vincti pariter sine molestia;« subauditur, ibi requiescunt. Ibi enim modo sine molestia requiescunt 229 illi, qui in hac vita fide et dilectione conjuncti, quoniam a fide et dilectione dividi non poterant, multas molestias pertulerunt, de quibus adhuc subditur; »Non audierunt vocem exactoris.« Quamvis enim multas molestias sustinuissent, exactoris voci tamen non assenserunt. Hic enim exactor, vel tyrannus aliquis, vel diabolus intelligi potest. Pecunia enim diaboli vitia sunt, quam qui recipit, seipsum subjicit servituti. »Parvus et magnus ibi sunt, et servus libor a domino suo.« Ibi enim et praelati, et subditi, et servi, et domini sine differentia sunt, quoniam omnes uni regi et uni Domino subjiciuntur. Sequitur:

[Col. 0565D] »Quare data est misero lux, et vita his, qui in amaritudine animae sunt?« Considerata enim superna beatitudine, considerata et hujus mundi miseria, hanc vitam beatus Job taedio habens, pro se suisque similibus loquitur, dicens: »Quare data est misero lux?« Lucem enim pro hac vita posuit: Quare, inquit, tantum hic vivunt, qui se hic miseros esse cognoscunt? Qui, etsi eis mundus arrideat, et [Col. 0566A] his divitiis fugitivis sint locupletes, sola tamen coelestia contemplantes, semper hic in tristitia et amaritudine animae sunt; quia semper hinc transire, et moriconcupiscunt. Unde et subditur: »Qui exspectant mortem, et non venit.« Sed quo desiderio? Vis audire quo? »Quasi effodientes thesaurum.« Tunc enim revera thesaurum, et aeternam felicitatem inveniunt sancti, quando mortificato corpore de hac vita transeunt. Unde Apostolus; »Cupio dissolvi et esse cum Christo (Philip. I, 23).« »Gaudentque vehementer cum invenerint sepulcrum;« id est, cum ejus praedestinatum tempus advenerit, quo et caro in sepulcrum, et anima in coelum suscipiatur. Nam et secundum litteram, thesaurum effodientes, quando sepulcrum inveniunt, gaudent, quoniam saepe [Col. 0566B] ibi thesaurum inveniunt. Sequitur:

»Viro cujus abscondita est via, et circumdedit eum Deus tenebris.« Dixi, inquit, »Quare data est misero lux?« Sed cui misero? utique viro, eui abscondita est via. Via enim nostra abscondita est, et in tantis ignorantiae tenebris involuti sumus, ut quid nobis futurum sit, penitus ignoremus. Quem igitur conscientia defendit, multum ut hinc transeat concupiscere debet, ne forte aliqua occasione in pejus ruat. Hoc autem beatus Job desiderans ait.

»Antequam comedam, suspiro, et quasi inundantis aquae, sic rugitus meus, quia timor, quem timebam, evenit mihi, et quod verebar, accidit. [Col. 0566C] Nonne dissimulavi? nonne silui? nonne quievi, et venit super me indignatio?« Ante, inquit, quam comedam, antequam illius, de qua nunc loquor, jucunditatis dulcedinem degustem, antequam summi boni suavitate reficiar, quid hic aliud ago, nisi quia suspiro, et illius magni convivii desiderio affligor? »Et quasi inundantis aquae sic rugitus meus,« quia non sine multarum lacrymarum inundatione fit gemitus cordis mei; quare hoc? »Quia timor, quem timebam, evenit mihi.« Quia enim vir sanctus tantis flagellis affligebatur, se Deum in aliquo offendisse putabat, quamvis in quo offendisset, ignorabat unde in sequentibus ait: »Peccavi, quid faciam tibi?« Verumtamen, vitam suam considerans, et quid mali fecisset, ut sic affligi debuisset, ignorans, [Col. 0566D] subjungit: »Nonne dissimulavi?« id est, cum mundus mihi arrideret, et omnia possiderem, sic me habui, sic in eis omnibus delectatus sum, ac si nihil haberem. Unde et subditur: »Nonne silui? nonne quievi?« Ac si dicat: Si enim in talibus divitiis delectarer, neque silerem, neque quiescerem; quoniam neque in silentio, neque in quiete; imo multis litigiis et fatigationibus tales divitiae conquiruntur. [Col. 0567A] »Venit tamen super me indignatio;« quae quare venerit incertum habeo. Deum enim sibi indignatum credebat, cujus in se flagella sentiebat.



CAPUT IV.

»Respondens autem Eliphaz Themanites, dixit: Si coeperimus loqui tibi, fortisan moleste accipies, sed conceptum sermonem tenere quis post?« Ecce enim Eliphaz, qui Dei contemptus interpretatur, qui etiam haereticorum speciem tenens ab austro venit, sic enim interpretatur Theman, tantarum eloquentiae pluviarum inflatus est, ut conceptum sermonem, quin foras erumpat, retinere non possit. Loquitur autem haereticorum more, qui cum humiliter loqui incipiant, ad injurias usque prorumpunt. Sed quid [Col. 0567B] dicit? »Ecce docuisti multos et manus lassas roborasti.« Hoc enim verum est: »Vacillantes confirmaverunt sermones tui, et genua trementia confortasti.« Et hoc item verum est: »Nunc autem venit super te plaga;« et hoc quidem negari non potest. »Et defecisti.« Hoc autem falsum est; non enim defecit, sed viriliter pugnavit, et vicit. »Tetigit te, et conturbatus es.« Si enim turbatus esset, nequaquam tam quiete dixisset: »Si bona suscepimus de manu Domini, mala autem quare non sustineamus?« Sequitur:

»Ubi est timor tuus, fortitudo tua et perfectio viarum tuarum?« Omnia enim haec eum amisisse putabat, quia sic humiliatum eum videbat. »Recordare, quaeso te, quis unquam innocens periit, aut [Col. 0567C] quando recti deleti sunt?« Haereticorum est, veris saepe falsa admiscere: saepe enim in hac vita innocentes pereunt et recti. »Quin potius vidi eos, qui operantur iniquitatem, et seminant dolores, et metunt eos, flante Deo, periisse et 230 spiritu irae ejus esse consumptos.« Et hoc quidem saepe, sed non semper contigit. Dolores autem seminant, et metuunt, qui male agunt, et mala recipiunt; Deum autem flare est se in vindicta peccatoribus iratum ostendere. Homo enim quando irascitur majorem ex se flatum emittit, unde et pro ira flatus accipitur.

»Rugitus leonis, et vox leaenae, et dentes catulorum leonum contriti sunt.« Per leonem namque beatum Job, per leaenam vero, uxorem ejus; per catulos autem leonum filios ejus metaphorice designat. [Col. 0567D] In rugitu vero crudelitatem, in voce loquacitatem, in dentibus edacitatem redarguit; edacitatem quidem, quoniam edentes et bibentes oppressi sunt.

»Tigris periit, eo quod non haberet praedam.« Ecce item tigridem Job appellat. Tigris enim saevissimum animal est. Dicit igitur beatum Job periisse, quoniam, viribus amissis, jam predandi non habet facultatem. Sequitur:

»Porro ad me dictum est verbum absconditum, et quasi furtive suscepit auris mea venam susurri ejus.« Haeretici enim semper magna promittunt et, ut majoris sit auctoritatis, suam scientiam extollunt, quod iste modo facere videtur, Dicit enim, verbum absconditum et secretum aliisque hominibus [Col. 0568A] incognitum, sibi esse revelatum, cujus verbi venam, id est principium et perfectionem, quasi furtive, latenter et ingeniose ipse suscepit. Et, ut suum ingenium magis commendent, non aperte, sed quasi susurrando se audivisse fatetur. Quid autem sit hoc verbum audiamus.

»In horrore visionis nocturnae, quando solet sopor occupare homines, pavor tenuit me et omnia ossa mea perterrita sunt. Et cum spiritus, me praesente, transiret, inhorruerunt pili carnis meae. Stetit quidam, cujus non agnoscebam vultum, imago coram oculis meis, et vocem quasi aurae lenis audivi.« Haec autem Eliphaz ideo dixisse videtur, ut ea, quae dicturus erat, majorem auctoritatem haberent; siquidem non ipsum ea [Col. 0568B] excogitasse, sed divina revelatione didicisse crederetur: multa enim in somnis per visionem hominibus revelantur. Quod autem ait: »Cum spiritus, me praesente, transiret;« tale est ac si diceret: Cum illa visio spiritualis, me praesente et attentissime considerante, transiret; quia enim non tota simul videbatur, quodammodo transibat, quoniam transeundo fiebat. Quis autem fuerit iste quidam, cujus vultum non agnoscebat, consequenter exponit, dum dicit: »Imago coram oculis meis,« Non enim rei veritatem, sed rei imaginem vidit. Sic enim amicorum nostrorum, quamvis longe positorum imagines in somnis saepe videmus. Audivit autem vocem, quasi lenis aurae, quia quae in somnis apparent, tam leniter mentis acumine audiuntur, ut nisi subito a [Col. 0568C] vigilante pertractata fuerint, facillime a memoria dilabantur. Quid autem pavor et tremor? Quid ossa perterrita, et pili inhorrentes significent, alii perscrutentur, nobis autem ista sufficiant, et talia in somnis saepe contigere non dubitamus. Nunc autem quid Eliphaz in illa levis aurae voce audierit, videamus. Sequitur:

»Nunquid homo Dei comparatione justificabitur, aut factori suo purior erit vir?« Haec autem ita esse, non solum somniantes, sed et cogitantes intelligunt. Nemo enim Deo justior, aut purior est. Sed haereticorum est, ea etiam, quae facillima sunt ad difficultatem perducere, cum ipsi soli, aut pene soli nihil intelligant, nullos nisi se [Col. 0568D] intelligere putant. Unde et Eliphaz verbum absconditum dicit, quod pene omnibus est manifestum. In his enim verbis se beatum Job vincere putat: si enim Job injuste affligitur, justior et purior Deo affligente, esse videtur; sed quia hoc fieri nequit, ut juste Job affligatur necessario concluditur. Haec autem cavillatio ibi solvitur, ubi superius Dominus ait: »Tu autem commovisti me adversus eum, ut affligerem eum frustra.« Quod enim est frustra, et non frustra, hoc est juste, et non injuste: injuste enim quantum ad se affligitur Job, quia peccatum non fecit, ut sic affligi debuisset; juste autem, quantum ad Deum, qui ideo eum affligit, ut illum clariorem, sanctiorem et ditiorem faciat. Sequitur:

»Ecce qui serviunt ei, non sunt stabiles, et in [Col. 0569A] angelis suis reperit pravitatem [(328) 1Kb] ; quanto magis hi qui habitant domos luteas, qui terrenum habent fundamentum.« Hoc quoque adversum Job dicitur. Et impossibile probat non peccare, cum ipses quoque angelos peccasse manifestum sit. Sed hoc de malignis spiritibus intelligitur. Domos autem luteas habitant homines et terrenum fundamentum habent, quoniam de luto et de terra plasmati sunt, de quibus adhuc subditur:

»Consumentur velut a tinea, de mane usque ad vesperam succidentur, et quia nullus intelligit, in aeternum peribunt.« Ex carne enim hominis nascuntur vermes, qui ipsam consumunt; sicut et tinea ex veste oritur ipsamque de qua oritur vestem consumit. Consumuntur quoque peccatores velut a [Col. 0569B] tinea; quia ut propheta ait: »Vermis eorum non morietur (Isai. LXVI, 24).« 231 Succiduntur autem de mane usque ad vesperam, id est a principio suae nativitatis usque ad finem vitae, quia, quandiu in hac vita sunt, semper male agendo, se ipsos occidunt: quoties enim peccant, toties se feriendo succidunt. Et quia nullus eorum, neque mala quae ait, neque poenitentiae medellam intelligit; ideo non immerito in aeternum peribunt. Unde et subditur: »Morientur et non in sapientia.« Sic enim se habet ordo: morientur, et non in sapientia. Non enim in sapientia moriuntur, qui in peccatis et stultitia vitam finiunt. »Qui autem reliqui fuerint, auferentur ex eis.« Malorum namque reliquiae, boni sunt, qui ideo a diaboli dentibus relinquuntur, [Col. 0569C] quoniam eos diabolus superare non potest. Unde etiam solae reliquiae ex Israel salvari dicuntur. Hi autem auferentur ex eis quando dicetur: »Venite, benedicti Patris mei, percipite regnum (Matth. XXV, 34).« Sequitur:



CAPUT V.

»Voca ergo, si est qui tibi respondeat, et ad aliquem sanctorum convertere.« Quam malam enim opinionem de beato Job Eliphaz habuerit, satis apparet, contra quem omnia haec proverbia jaculantur. Quia enim sic afflictum eum esse videbat, penitus a Domino abjectum esse putabat; ideoque, quamvis multum ad Deum clamaret, attamen non exaudiri arbitrabatur. Et hoc est, quod dicitur: »Voca ergo, si est qui tibi respondeat.« Quod autem [Col. 0569D] sequitur: »Et ad aliquem sanctorum convertere;« tale est ac si diceret: Quoniam tuis peccatis exigentibus te Deus non audit, saltem aliquem sanctorum deprecare, ut pro te ad Deum intercedat. Sequitur:

»Virum stultum interficit iracundia, et parvulum occidit invidia.« Stultus et parvulus idem significant, quoniam omnis stultus sensu et moderatione parvulus et inscius est. Hunc autem iracundia et [Col. 0570A] invidia occidit; quia, dum invidendo aliena cum furore appetit, in diaboli laqueum cadit. Sed hoc quidem de beato Job dici non debuit. Sequitur:

»Ego vidi stultum firma radice, et maledixi pulchritudini ejus statim.« Cum enim in mundi divitiis et dignitatibus stultus prosperatur, firma radice stare videtur, sed sapiens aliquis hujus pulchritudini maledicit, dum, cui maledictioni sit obnoxius, et quam cito hanc gloriam amissurus, secum dijudicat. Unde et Apostolus. »Animalis homo non percipit ea, quae Dei sunt, spiritualis autem omnia dijudicat (I Cor. II, 14).«

»Longe fient filii ejus a salute, et conterentur in porta, et non erit qui eruat.« Filii enim hujus stulti sunt, quicunque ejus stultitiam imitantur. Hi [Col. 0570B] autem longe fient a salute, »quia longe est a peccatoribus salus (Psal. CXVIII, 155).« Conterentur autem in porta quoniam in ipso regni introitu, quando paradisi portae aperientur, dicetur eis: »Ite, maledicti, in ignem aeternum (Matth. XXV, 41).« »Et non erit qui eruat,« nullo pro eis intercedente.

»Cujus messem famelici comedent, et ipsum rapiet armatus et bibent sitientes divitias ejus.« Hujus, inquit, stulti messem, et laborem famelici comedent: per quos malignos intelligimus, quorum cibus iniquitas et mala operatio; hoc enim delectantur et reficiuntur. Ipsum autem rapiet armatus; ille videlicet, de quo in Evangelio Dominus ait: »Cum fortis armatus custodit atrium suum, in pace sunt ea, quae possidet (Luc. XI, 21).«---»Et bibent sitientes [Col. 0570C] divitias ejus;« hoc est, quod modo dicit: »Cujus messem famelici comedent.« Sequitur:

»Nihil in terra fit sine causa, et de humo non orietur dolor.« Ac si dicat: Tu tibi, et non alius hanc afflictionem peperisti. Justus enim est Deus, et nihil sine causa et ratione facit. Non enim humus et terra, sed quia, inquit, peccatores sumus, ideo affligimur.

»Homo ad laborem nascitur, et avis ad volatum [(329) 1Kb] ;« ac si dicat: Hoc saltem te peccasse cognoscas, quod voluptati solummodo, et deliciis deditus, ipsos filios tuos commessationibus et ebrietati operam dantes non redarguisti. Non enim ad quietem et voluptatem, sed ad laborem nascitur homo; unde et primo homini dictum est: »In sudore vultus tui [Col. 0570D] vesceris pane tuo (Gen. III, 19).« Similiter et avis nascitur ad volatum, ideoque ei alae datae sunt, sicut et homini manus. Sed, quia homo utrumque est, et homo videlicet et avis; altera enim pars gravis et de terra est, altera vero coelestis et agilis; secundum hanc partem, animam dico, natus est ad volatum. Non ergo in imis jaceat, sed volando coelestia contempletur. Unde et subditur: »Quamobrem ego deprecabor Dominum, et ad Deum ponam eloquium [Col. 0571A] meum;« id est volabo, et mente et spiritu super coelos exaltabor; ibi deprecabor Dominum, ibique cum eo loquar. Sancti enim, quando in orationibus suis Deum exorant, quamvis corpore in terra sint, spiritu tamen ipsum coelum volando transcendunt.

»Qui facit magna, et inscrutabilia, et mirabilia absque numero.« Nemo enim mirabilia Dei perscrutari, vel dinumerare potest.

»Qui dat pluviam super faciem terrae, et irrigat aquis universa.« Hoc enim tam mirabile est, ut a nullo perscrutari valeat. Quis 232 enim intelligat, quid sint nubes, quando aquam ferant, quando nunc teneant, et nunc tam mirabiliter guttatim spargant? Si autem allegorice intelligantur, dat etiam Dominus [Col. 0571B] pluviam, id est evangelicam praedicationem super faciem terrae, et spiritualibus aquis irrigat universa.

»Qui ponit humiles in sublimi, et moerentes erigit sospitate.« Ipse enim humiliat superbos, et exaltat humiles.

»Qui dissipat cogitationes malignorum, ne possint implere manus eorum, quod coeperant. Qui apprehendit sapientes in astutia eorum.« Stultam enim, ut Apostolus ait, fecit Deus sapientiam hujus mundi (I Cor. I, 20). Dum enim rationem sapientes quaerunt, Dei mirabilia non credunt; ideo nec Deum carnem assumpsisse, nec virginem peperisse, nec mortuum resurrexisse contendunt. »Et concilium pravorum dissipat;« id est Judaeorum et tyrannorum, [Col. 0571C] qui multis consiliis et machinationibus Christi nomen et Ecclesiam delere conati sunt.

»Per diem incurrent tenebras, et quasi in nocte sic palpabunt in meridie.« In Christi namque passione, etiam juxta litteram tenebrae factae sunt. Denique per diem tenebras incurrebant, dum Christum apertissime se signis et miraculis manifestantem non agnoscebant. Et cum omnia nuda et aperta essent, quasi caeci in nocte palpantes nihil videbant. In meridie autem tunc quasi in nocte palpabant, quando signa et miracula videntes, an Christus esset eum interrogabant, quibus ipse dicebat: »Si mihi non creditis, operibus credite (Joan. X, 38).« »Porro salvum faciet egenum a gladio oris eorum, [Col. 0571D] et de manu violenti pauperem.« Hic est ille egenus et pauper, de quo Apostolus: »Tanquam nihil habentes et omnia possidentes (II Cor. VI, 10).« Hi autem nec ferri, nec oris gladio vinci potuerunt, quia neque blanditiis, vel minis, neque tormentis sunt superati. Quare hoc? Sequitur:

»Et erit egeno spes.«---»Spe enim, ait Apostolus, salvi facti sumus (Rom. IX, 28).« Propter spem si quidem aeternorum bonorum superari non poterant. »Iniquitas autem contrahet os suum,« videns eos insuperabiles esse. »Beatus homo qui corripitur a Deo [(330) 1Kb] ;« quoniam vel sic ab iniquitate, [Col. 0572A] quam agit, separatur: qui enim non corripitur, securius peccat. »Increpationem ergo Domini ne reprobes;« quia ipse vulnerat, et medetur; percutiet, et manus ejus sanabunt. Dei enim increpationem reprobare, est contra ejus flagella murmurare.

»In sex tribulationibus liberabit te, et in septima non tanget te malum.« Septem enim sunt tribulationes, quia septem dies sunt in quibus tribulamur. Sed ideo septimam separatim posuit, quia major erit et finem habebit. Quae sint autem hae tribulationes, subinserens ait:

»In fame eruet te de morte, et in bello de manu gladii, a flagello linguae absconderis, et non timebis calamitatem, cum venerit; in vastitate et fame ridebis, et bestiam terrae non formidabis.« De [Col. 0572B] hac enim fame per prophetam dicitur. »Immittam in vobis non famem panis, neque sitim aquae, sed famem audiendi verbum Dei (Ezech. V, 17).« Hac autem fame non moriuntur sancti. Liberantur autem et in bello de manu gladii, quando contra vitia dimicantes, diaboli tentationes superare valent. Absconduntur vero et a flagello linguae, quia nec aliis detrahunt, nec sibi detrahentibus respondent. Neque vero timent calamitatem cum venit, quia sciunt per multas tribulationes intraturos esse in regna coelorum. Ridebunt autem in vastitate et fame, quia tunc jubilando gaudebunt, quando peccatores in suppliciis vastabuntur et fame perpetua cruciabuntur. Bestiam vero terrae, id est diabolum, qui terrenos et peccatores depascit et dissipat, non formidabunt; [Col. 0572C] quia eis de hoc mundo exeuntibus nocere non poterit. Sequitur:

»Sed cum lapidibus regionum pactum suum, et bestiae terrae pacificae erunt tibi.« Hi enim sunt lapides, de quibus dicitur: »Lapides vivi volvuntur super terram (Zach. IX, 16);« per quos sanctos intelligimus, de quibus muri coelestis Jerusalem aedificabuntur. Cum his autem non solum Job, verum etiam quilibet sanctorum pactum fecit, quia charitatis vinculo eis adhaesit: bestiae vero, impii homines et crudeles intelliguntur, qui, dum sanctorum patientiam et humilitatem considerant, pacifici eis fiunt, quia divino nutu perterriti eos offendere pertimescunt, unde et subditur:

[Col. 0572D] »Et scies quod pacem habeat tabernaculum, et visitans speciem tuam non peccabis.« Pacem enim habet ejus tabernaculum, cum ab ipsis quoque inimicis veneratur. Species autem hominis Deus est, et homo. Quoniam ad imaginem Dei, et hominis factus est homo. Speciem igitur suam ille homo visitat, qui charitate non ficta Deum, et hominem diligit. Hic autem non peccat, quia in hoc solo tota lex adimpletur. Et scies quoque quoniam multiplex erit semen tuum, et progenies tua quasi herba terrae. Semen enim, et progenies ejus, omnes illi sunt, qui ejus vitam et mores imitantur. Multos igitur filios [Col. 0573A] relinquit, qui bene vivendi exempla docet. Unde et subditur:

»Ingredieris in abundantia sepulcrum, sicut infertur acervus in tempore suo.« Sepulcrum enim, in quo post mortem sancti requiescunt, coelestis patria intelligitur: quam iste quadam in abundantia ingreditur, quia tot secum ducit, quot ejus verbis et exemplo salvantur. Unde bene acervo comparatur, qui multorum granorum collectione conficitur.

»Ecce hoc, ut investigavimus, ita est, 233 quod auditum mente pertracta.« Elationis, et jactantiae verba sunt haec, quae, quasi ille non intellexit, mente eum pertractare admonet. Deinceps vero quid ei sanctus responderit, audiamus.



CAPUT VI.

[Col. 0573B] »-Respondens autem Job dixit: Utinam appenderentur peccata mea, quibus iram merui, et calamitas, quam patior, in statera: quasi arena maris haec gravior appareret.« Utinam, inquit, sicut calamitatem quam patior, videtis, ita etiam peccata, pro quibus affligor, vobis divinitus revelata aequa lance pensare possetis: jam utique cognosceretis quanto calamitas haec major sit, et quasi arena maris gravis; stateram suo pondere inclinare vobis appareret. Amici enim Job multum eum peccasse putabant, quem tam subito contritum et sic flagellatum videbant. Unde et maxime dolebat, quia ipsis quoque bonis suis eorum aestimatione nudatus erat. Et hoc est quod ait: »Unde et verba mea dolore sunt plena;« ac si dicat: [Col. 0573C] Inde mihi dolor maximus crescit, quia cum nihil peccaverim, ut haec pati debuissem, propter peccata tamen me hoc ferre arbitramini. Sequitur:

»Quia sagittae Domini in me sunt, quarum indignatio ebibit spiritum meum, et terrores Domini militant contra me.« Magna, inquit, calamitas est quam patior, quia sagittae et flagella Domini in me sunt, quibus secundum carnem affligor. Et terrores ejus militant contra me, quibus anima conturbatur. Multo enim animae plus quam corporis tormenta graviora sunt: magis illa, quam ista pati pertimesco. Spiritum autem ejus sagittarum indignatio bibit, quia quanto magis caro affligitur, tanto magis naturalis spiritus deficit et minoratur. Sive etiam, spiritum ejus sagittarum indignatio [Col. 0573D] bibebat, quia si quid elationis et superbiae spiritus in eo erat, his quasi correctionis flagellis consumebatur. Sequitur:

»Nunquid rugiet onager cum habuerit herbam? aut mugiet bos cum ante praesepe plenum steterit?« Ac si dicat: Miramini quod me sic afflictum dolore videtis, et non consideratis quibus bonis sim exspoliatus, quibus malis circumdatus, et ex quanta copia, quanta inopia circumventus? »Quae enim prius tangere nolebat anima mea, nunc prae angustia cibi mei sunt.« Vel ipsa vos bruta animalia doceant, quae quando necessariis abundant, neque rugiunt, neque mugiunt. Sed haec ad litteram. Spiritualiter autem onager, id est asinus silvester [Col. 0574A] qui non solum indomitus, sed etiam secundum legem immundus est, gentilis populus intelligitur. Per bovem autem Judaeorum populus figuratur, qui solus, et mundus, et legis jugo domitus erat. Sed neuter istorum vel rugire jam nunc, vel mugire debet, quoniam uterque ad fidem conversus; et novis Evangeliorum herbis abundat, et ante praesepe plenum astans, utriusque Testamenti deliciis satiatur. Hoc autem praesepe divina Scriptura est, quod tunc quidem vacuum erat, quando ad litteram solummodo intelligebatur. Non igitur B. Job isti praeferentur; quoniam hoc quod nihil conqueruntur, plenum praesepe, et sanctarum Scripturarum consolatio facit. Unde Apostolus: »Quaecunque scripta sunt, ad nostram doctrinam scripta sunt, ut [Col. 0574B] per patientiam et consolationem Scripturarum spem habeamus (Rom. XV, 4).« Hanc autem consolationem beatus Job habebat, quia nondum sanctarum Scripturarum volumina edita erant. Sequitur:

»An poterit comedi insulsum, quod non est sale conditum? aut potest aliquis gustare, quod gustatum affert mortem?« Prius, inquit, quam praesepe plenum esset, id est, spiritualiter sacra Scriptura intelligeretur; omnia insulsa erant, nihilque spiritualis sapientiae sale conditum, ideoque non vitam, sed mortem comedentibus offerebant. Unde Apostolus: »Littera occidit, spiritus autem vivificat (II Cor. III, 6).« Nunc ergo neque onager rugiat, neque bos mugiat, quoniam et praesepe plenum est, nihilque insulsum vel mortiferum est. [Col. 0574C] Sed dicet aliquis: Si ergo insulsa erant, quomodo tunc ab illo populo suscipiebantur? Ad quod ipse: »Animae enim esurienti etiam amara dulcia esse videntur;« ideoque ille populus, quia rei veritatem assequi non poterat, ipsius veritatis umbram et figuram avide suscipiebat. Unde idem populus loquitur dicens:

»Quae prius tangere nolebat anima mea, nunc prae angustia cibi mei sunt.« In principio namque nascentis Ecclesiae, cum circumcisionem et legis caeremonias Judaeis apostoli spiritualiter exposuissent, magis scandalizabantur, et ea recipere nolebant. Unde et Apostolus quamvis dixisset: »Si circumcidamini, Christus vobis nihil proderit (Galat. V, 2);« ipse tamen discipulum suum circumcidere [Col. 0574D] coactus est. Hanc igitur doctrinam, quam cibum vocat, etsi prius populus ille recipere et tangere noluisset; postea tamen, quando eam recepit, ejus cibus fuit; recepit quidem, sed prae angustia, quoniam nisi angustiatus, et constrictus, et rationibus convictus, eam recipere noluit. Sequitur:

»Quis det ut veniat petitio mea, et quod exspecto tribuat mihi Deus?« Quae sit autem ista petitio subinferens ait: »Et qui coepit, ipse me conterat, solvat manum suam, et succidat me, et haec mihi sit consolatio, ut affligens me dolore non parcat, ne contradicam sermonibus sancti.« Ac si dicat: Sagittae enim Domini in me 234 sunt, et terrores ejus militant contra me; hoc ergo unum [Col. 0575A] est, quod vehementer opto, ut me conterat, et cito succidat, et doloribus me affligens non parcat, et haec mihi sit consolatio. Consolatio quidem, quia tali modo et peccata dimittuntur, et de vitae hujus miseriis citius exitur. Hoc autem ne forte sub indignatione dixisse putaretur, illico subjunxit: »Ne contradicam sermonibus sancti.« Sancti enim sermonibus contradicit, qui contra flagella murmurat, quae divinae voluntatis jussione fiunt. Sequitur:

»Quae est enim fortitudo mea, ut sustineam, aut quis finis meus, ut patienter agam? Nec fortitudo lapidum fortitudo mea, nec caro mea aenea est. Ecce non est auxilium mihi in me, et necessarii quoque mei recesserunt a me.« Quantum ad [Col. 0575B] litteram, hoc dicere videtur. Tantis undique angustiis et incommoditatibus angor, ut non immerito cito succidi, et hinc transire desiderem, ne forte doloribus superabundantibus, aliquo modo ad impatientiam commotus, vel cogitatione Deum offendam; homo enim carneus sum, nec aeris, nec lapidis naturam gerens; tu tamen, o Deus, me contundere et flagellare non cessas. Aut igitur, sicut opto, cito me hinc ad illam beatitudinem transfer, vel da mihi auxilium, ut patienter agam. »Non est enim auxilium mihi in me:« Sit igitur mihi auxilium in te, quoniam non in viribus meis, sed in tua virtute confido. Insuper »et necessarii mei recesserunt a me.« Quid igitur faciet, qui et amissis viribus per se nihil potest, et alium a quo in rebus [Col. 0575C] necessariis sustentetur, non habet? Sequitur:

»Qui tollit ab amico suo misericordiam, timorem Domini derelinquit.« Si igitur Deum timuissent, necessarii et amici a me non recessissent. Nondum scriptum erat: »Diliges amicum tuum (Levit. X, 18).« Quod tamen in chartis scriptum non erat, in Dei utique voluntate beatus Job jam scriptum esse sciebat. Quanta autem agilitate necessarii ejus ab eo recesserunt, adnectit.

»Fratres mei praeterierunt me, sicut torrens qui raptim transit in convallibus.« Torrens enim pluvialis aqua est, quae ex montibus collecta cito defluens non apparet. Cur autem hoc fecerint, subjungit:

[Col. 0575D] »Qui timent pruinam, veniet super eos nix.« Ac si dicat: Viderunt enim plagam meam, et timore perterriti ne ipsi quoque mecum affligerentur, quasi ad tutiora se conferentes, recesserunt. Sed quid eis profuit? »Qui enim timent pruinam, veniet super eos nix.« Id est, qui hic timent tribulari cum sanctis, in inferno tribulationem patientur cum impiis. Quantum enim distat inter nivem et pruinam, tantum inter haec et illa tormenta; de quibus adhuc subditur:

»Tempore, quo fuerint dissipati, peribunt, et ut incaluerint, solventur de loco suo.« In judicio enim viri iniqui dissipati peribunt, et internis incendiis calefacti solventur de loco suo, secundum [Col. 0576A] illud: »Transivi, et ecce non erat, quaesivi eum, et non est inventus locus ejus (Psal. XXXVI, 36).« Nullum enim in hoc mundo habitationis locum habebunt, quibus ipsa tormentorum loca incerta erunt. Si quidem ad calorem nimium transibunt ab aquis nivium. Hoc autem merito; quia nunquam recta et uniformi via incedunt. Et hoc est, quod dicit: »Involutae sunt semitae gressuum eorum;« involutae quidem, quia tortuosae; unde et subditur: »Ambulabunt in vacuum, et peribunt.« In vacuum enim ambulant, quia ex hujus itineris fatigatione nihil sibi nisi laborem et mortem acquirent; ideoque ait: »Et peribunt.« Hujus autem rei hoc sit vobis exemplum.

»Considerate semitas Theman, itinera Saba, et [Col. 0576B] exspectate paulisper. Confusi sunt, quia speravi.« Theman, auster, Saba, rete vel captivitas interpretatur. Per hos autem haereticos intelligimus, qui eloquentiae pluviis, et syllogismorum retibus fideles quosque decipere et irretire conantur. Talis autem erat iste Eliphaz Themanites et duo socii ejus. Dicatur ergo: Considerate haereticorum semitas, quae semper erroneae sunt et tortuosae. Et exspectate paulisper: omnis enim haec vita brevis est, et cito finietur.

»Confusi sunt, quia speravi.« Spes enim sanctorum, iniquorum confusio est. Sancti enim non solum beatitudinem verum etiam et vindictam se de inimicis suscipere sperant; et quia eorum spes frustra esse non potest, ut mali confundantur, necesse [Col. 0576C] est. Insuper etiam, quia beatus Job speravit, et a tribus viris eloquentissimis a suae spei firmitate moveri non potuit, confusi sunt, et nimia verecundia perturbati. Unde et subditur:

»Venerunt quoque usque ad me, et pudore cooperti sunt.« Veniunt enim haeretici ad Ecclesiam, et vincuntur victique pudore operiuntur. Venerunt autem et amici Job usque ad eum; quia usque ad ejus cordis intima disputando persecuti sunt eum. Et pudore cooperti sunt, quia unus a pluribus, et ipse aeger a sanis vinci non potuit. Sequitur:

»Nunc venistis, et modo videntes plagam meam timetis.« Quid timebant, aut quid ibi timidum videbant? Videbant enim hominem valde flagellatum; [Col. 0576D] timebant ergo fortasse ne et sibi idipsum contingeret, aut quia dives et potens fuerat; nunc autem nimia inopia oppressus erat; ideo isti forsitan timebant, ne vir sanctus eos rogaret, ut illi de suis facultatibus sibi subvenirent. Hoc enim sequentia sonare videntur, quibus ait:

235 »Nunquid dixi: Afferte mihi, aut de substantia vestra donate mihi; vel liberate me de manu hostis, et de manu robustorum eruite me?« In talibus enim angustiis et necessitatibus invicem sibi boni amici subvenire solent; avari autem quascunque possunt excusationes objiciunt, et cum indigentem amicum consolari debeant, potius ei sua culpa talia accidisse redarguunt. Quod quidem isti facere videntur. Hunc autem timorem beatus Job prudenter [Col. 0577A] ab eis removit, atque eorum stultitiam consequenter irridens, ait:

»Docete me, et ego tacebo; et si quid forte ignoravi, instruite me.« Valde enim irridendus est, qui et sapientiorem se docere vult, et sanctiorem se corrigere conatur. Quod autem isti neque docere, neque corrigere debeant, adjungit:

»Quare detraxistis sermonibus veritatis; cum ex vobis nullus sit, qui possit arguere me ad increpandum, tantum eloquia concinnatis, et in ventum verba profertis.« Quia enim omnium horum voluntas, et sententia una erat, quamvis solus Eliphaz superius sit locutus, omnes tamen sermonibus veritatis detraxisse et verba ad increpandum concinnasse commemorat. In ventum autem verba proferunt, [Col. 0577B] qui non ad utilitatem, sed se jactando loquuntur, quorum verba, quia otiosa sunt, non memoria hominum retinet, sed ventus tollit. Sequitur:

»Super pusillum irruitis, et subvertere nitimini amicum vestrum.« Quod se pusillum vocat, suam innocentiam, humilitatemque insinuat. Quod vero se amicum dicit, jam quasi Evangelii observator, inimicos etiam et persecutores se amare demonstrat. Sed, quia eorum versutias et subversiones non timet, subinferens ait: »Verumtamen quod coepistis, praebete aurem, et videte an mentiar: respondete, obsecro, absque contentione, et loquentes id quod justum est, judicate et non invenietis in lingua mea iniquitatem, nec in faucibus meis stultitia personabit.« Absque contentione respondere, est, [Col. 0577C] audita veritate, statim acquiescere. Sequitur:



CAPUT VII.

»Militia est vita hominis super terram, et sicut dies mercenarii dies ejus.« Hinc beatus Job qualiter hac in vita militare debeamus, insinuat; qua in re se ipsum qualiter militaverit exemplum ponit. »Militia enim est vita hominis super terram;« quia quanto tempore in hac vita sumus, per arma justitiae a dextris et a sinistris semper contra vitia et malignos spiritus pugnare debemus; quatenus, finita militia, pro victoria coronemur. Sunt autem dies hominis quasi dies mercenarii; quia si bene in Dei vinea laboraverit, hac die, id est hac vita finita, vitam aeternam pro denario et mercede suscipiet; unde [Col. 0577D] et subditur:

»Sicut servus desiderat umbram, et sicut mercenarius praestolatur finem operis sui; sic et ego habui menses vacuos, et noctes laboriosas enumeravi mihi.« Cervus enim ut aestum repellat, umbram desiderat; mercenarius autem finem operis sui praestolatur, quia ante operis finem, mercedem non suscipit. Sic igitur et vir sanctus menses vacuos habuit, vacuos a mercede, vacuos et a quiete; quia enim eam, quam nondum susceperat mercedem exspectabat; ideo mundi divitias pro nihilo ducens, se laborando fatigabat. Hoc autem tanto desiderio agebat, ut si quando quiesceret, et aliqua occupatione ab hoc opere cessaret, hoc non quietem, sed laborem computabat. Et hoc est quod ait: »Et noctem [Col. 0578A] laboriosam enumeravi mihi.« Noctem enim pro quiete posuit. Unde et subditur:

»Si dormiero, dico, quando consurgam; et rursus exspectabo vesperam, et replebor doloribus usque ad tenebras.« Quia, inquit, non quietem, sed laborem desidero, ideo si quando dormio, et a Dei servitio cesso (dormit enim, qui Deo non servit) statim ad me reversus dico in corde meo, quando consurgam? Consurgere enim, est ad opus et contemplationem assuetam reverti. Sed quamvis hoc faciam, quamvis consurgam, quamvis bono operi insistam, tamen usque ad vesperam, usque ad tenebras, usque ad hujus diei, et vitae terminum, doloribus replebor; partim quia coelestia concupisco, partim quia inter impios habitans, semper deterior [Col. 0578B] fieri pertimesco. Et hoc est quod ait:

»Induta est caro mea putredine, et sordibus pulveris.« Nemo enim terram inhabitans se defendere potest, ut terrae pulvere non tangatur. Beatus igitur Job in se Ecclesiam totam significans, dicat: Induta est caro mea putredine vitiorum et sordibus pulveris; quia et si peccare nolim, aliena tamen me peccata coinquinant; unde et Psalmista ait: »Ab occultis meis munda me, Domine, et ab alienis parce servo tuo (Psal. XVIII, 13).« Nostris enim peccatis putrescimus, alienis autem quasi pulvere aspergimur. Sed nota, quia non de spiritu, sed de carne dicit, ut non spirituales, sed carnales Ecclesiae filios intelligamus, de quibus adhuc subditur:

[Col. 0578C] »Cutis mea aruit, et contracta est.« Cutis enim, quae in toto corpore exterior est, saepiusque foedatur, eos significat, qui a cordis contemplatione, et ab Ecclesiae secretis consiliis male vivendo longius fiunt. Et isti quidem aruerunt, quia sancti Spiritus gratia non unguntur. Et 236 contracti sunt, quia amisso humore se ad bene agendum extendere nequeunt. Manus enim contracta se ad pauperem non extendit. Sequitur:

»Dies mei velociter transierunt, quam a texente tela succiditur, et consumpti sunt absque ulla spe.« Pigro enim operario nullus dies velociter transit; hic autem, quia plus laborasse volebat, nimis velociter dies suos transisse conqueritur. Tela autem a texente succiditur, quando uniuscujusque vita finitur. [Col. 0578D] Quasi enim quibusdam filis, ita horis, diebus et mensibus vitae nostrae tela contexitur. Dolet igitur beatus Job, quod quando potuit, plus non laboravit; si tamen plus laborasse potuit; quoniam nondum ejus tela succisa est, et jam sicut prius laborare non potest. Dies autem praeteriti absque ulla spe consumpti sunt, quia nihil ulterius in eis fieri possibile est. Ut ergo dies nostros non perdamus, dum praesentes sunt, dum tempus est, operemur bonum ad omnes.

»Memento, quia ventus est vita mea, et non revertetur oculus meus, ut videat bona, nec aspiciet me visus hominis.« Dies, inquit, praeteriti absque ulla spe consumpti sunt: quid autem in futurum habiturus sim, nescio. Memento igitur, Domine, quia [Col. 0579A] ventus est vita mea, quoniam ad ejus similitudinem cito transit et deficit. Nunc igitur afflige, nunc peccata dimitte; quia postquam hinc transiero, non revertar huc, ut bona videam, id est ut iterum bona agam. Ille enim videt bona, qui oculos a malis avertens, bonum agere non obliviscitur. »Nec aspiciet me visus hominis;« illius videlicet hominis, qui est Deus et homo. Aspicere autem Dei, misereri est. Cujus igitur hic peccata Deus non dimittit, eum in inferno non aspicit; »quia in inferno nulla est redemptio.«

»Oculi tui in me [(331) 1Kb] , et non subsistam.« Dixit enim modo: »Nec aspiciet me visus hominis;« nunc autem dicit: »Oculi tui in me, et non subsistam:« quod utique contrarium esset, nisi duobus [Col. 0579B] modis Deus super peccatores respiceret. Respicit etiam ad miserendum, secundum illud: »Respexit Deus Petrum (Luc. XXII, 61).« Respicit etiam ad puniendum, ut hoc in loco; ideoque hic dicitur: »Et non subsistam.« Non enim in judicio peccatores subsistere poterunt, quia audita damnationis sententia, statim ad tormenta rapientur; unde et subditur:

»Sicut consumitur nubes, et pertransit, sic qui descenderit ad inferos, non ascendet, nec revertetur ultra in domum suam, neque cognoscet eum amplius locus ejus [(332) 1Kb] .« Sicut enim nubes ventis impulsa consumitur et transit, ita peccatores daemonum impulsu in tormenta praecipitati, ulterius in [Col. 0579C] domum suam, id est in hunc mundum, in quo semper habitare optabant, non revertentur. Quod autem sequitur: »Neque cognoscet eum amplius locus ejus;« quantum ad litteram repetitio est. Sequitur:

»Quapropter non parcam ori meo, loquar in tribulatione spiritus mei, confabulabor cum amaritudine animae meae.« Quia, inquit, in infernum descendere timeo, quandiu in hac vita sum, non parcam ori meo. Ille namque suo ori parcit, qui neque peccata sua confitetur, neque pro eis Deum exorat. Loquitur autem vir sanctus in tribulatione spiritus, et amaritudine animae, quia »cor contritum et spiritum humiliatum Deus non spernit (Psal. L, 17):« sive etiam, quia sic flagellatus. Deum laudare, et exorare non desistit. [Col. 0579D] Sequitur:

»Nunquid mare sum ego, aut cetus, quia circumdedisti me carcere?« Quia enim ad Deum venire desiderat, ideo se carcere inclusum dolet; et tale est ac si diceret: Illi carcere includi debuissent, qui et amaritudine pleni sunt, et quasi cetus alios devorant et glutiunt; quos quidem nisi tuae potentiae [Col. 0580A] carcere conclusisses, magnam ubique sanctorum stragem fecissent. At ego cur carcere claudor, cur carne retineor, qui nihil aliud, nisi ad te venire desidero [(333) 1Kb] . Sequitur:

»Si dixero: Consolabitur me lectulus meus, et relevabor loquens mecum in stratu meo; terrebis me per somnia, et per visiones horrore concuties.« Ideo, inquit, ad te venire desidero, quia nullam hic invenio consolationem; si quidem neque ipsa mea mens me consolari valet; lectus enim, et stratus mentem significat, quoniam tota vis animae in ea requiescit. Sed neque ibi beatus Job consolari valet; quoniam in extasi, et mentis excessu positus, dum et bonorum praemia, et malorum tormenta considerat, quasi per somnia et visiones terretur, et [Col. 0580B] horrore concutitur; dum tam dura, tamque horrenda malorum tormenta contemplatur; ideoque ibi esse desiderat, ubi sine aliqua commotione beatitudine perfruatur. Unde et subditur:

»Quamobrem elegit suspendium anima mea, et mortem ossa mea.« Ut et anima scilicet feratur in coelum, et caro et ossa in terra requiescant; hoc autem exponit, 237 dicens: »Desperavi, nequaquam jam ultra vivam.« Alia enim bonorum, alia malorum est desperatio: malorum desperatio est, aeternae beatitudinis nullam habere spem; bonorum vero, hanc vitam praesentem penitus abjicere. Desperavit igitur beatus Job, quia hunc mundum despexit, cum omnibus concupiscentiis ejus; qui ideo jam non vivit, [Col. 0580C] quoniam carnem suam affligendo quotidie occidit.

»Parce mihi, Domine, nihil enim sunt dies mei.« Quia, inquit, hujus vitae dies pro nihilo duco, et mori cupiens spem mundi nullam habeo; jam nunc parce mihi. Quid est autem, quod supra dixit: »Ut me affligens dolore non parcas:« nunc autem dicit: »Parce mihi:« nisi etsi non parcis flagellando, parce mihi, vel post flagella peccata solvendo? Considerans autem quid homo, et quam fragilis sit, considerans etiam, quanta ei gloria, et beatitudo praeparata sit, subjungens, ait: »Quid est homo, quia magnificas eum?« Quod enim homo magnificatur, non ejus meritum, sed gratia Dei est [(334) 1Kb] . »Aut quid apponis erga eum cor tuum?« Quoniam nunquam ejus oblivisceris; longe enim est a corde, [Col. 0580D] quod traditur oblivioni. »Visitas eum diluculo.« Diluculo quidem, quia statim dum oritur, statim ut de ventris tenebris, et nocte in hujus diei lucem cadit, in eum visitas, tu nutris, tu custodis, tu cuncta sibi necessaria subministras. »Et subito probas illum.« Nisi enim probaretur, cujus esset patientiae, nesciretur. Toties enim homo probatur, quoties tangitur [Col. 0581A] adversitate. »Usquequo non parcis mihi?« Probasti enim me, notificasti patientiam meam. Jam nunc »Dimitte me ut glutiam salivam meam.« Fit enim multoties, ut in magna aegritudine, desiccato gutture, arescente lingua, ardente palato, aeger salivam glutire non possit. Tale est igitur, ac si dicat: Quid est Deus, quod agis? Nec peccata dimittis, nec a flagellis cessas. Scio enim, quia peccavi sed non ita, ut sic affligi debuissem. Quia vero flagellare non cessas, id ipsum quod peccavi, nondum esse dimissum pertimesco. Dimitte igitur ut glutiam salivam meam, quatenus vel sic intelligam, dimissa esse peccata mea. »Quid faciam tibi, o custos hominum?« Quam satisfactionem me facere praecipis, qui me semper custodiens, in quibus peccaverim non ignoras? [Col. 0581B] »Quare posuisti me contrarium tibi:« ac si dicat: Indica mihi, Domine, quid commiserim pro quo me tibi contrarium et inimicum dijudicas, cujus rei timore perterritus, »factus sum mihimetipsi gravis.« Quia enim displiceo tibi, gravis mihi factus sum, quoniam ipse quoque displiceo mihi. Nescio enim, quid peccassem; sed, nisi peccassem, tibi non displicuissem; quia igitur ignoranter feci, »cur non tollis peccatum meum, et quare non aufers iniquitatem meam.« Hoc enim et Apostolus ait: »Ego enim sum minimus apostolorum, qui non sum dignus vocari apostolus, quia persecutus sum Ecclesiam Dei (I Cor. XV, 9);« sed ideo misericordiam consecutus sum, quia ignoranter feci. »Ecce nunc in pulvere dormio.« In pulvere quidem dormit, qui [Col. 0581C] a bono opere in hoc corpore torpescit. Omnis enim homo pulvis est, secundum illud: Quia »pulvis es, et in pulverem reverteris (Genes. III, 19).« »Et si mane me quaesieris non subsistam.« Mane enim tunc erit, quando hac nocte finita, ad judicandum Dominus veniet; tunc autem quem ipse quaesierit, quem de suis actibus interrogaverit, non subsistet; quoniam in illo districto judicio nemo se defendere poterit. Unde Psalmista ait: »Non intres in judicium cum servo tuo Deus, quia non justificabitur in conspectu tuo omnis vivens (Psal. CXLII, 2).«



CAPUT VIII.

»Respondens autem Baldad Suites dixit: Usquequo loqueris talia, et spiritus multiplex sermo oris [Col. 0581D] tui?« Usquequo dicit, quia jam eum audire taedebat. Et quia ejus verba non plene intellexit, multipliciter dicit eum esse locutum. »Nunquid Deus supplantat judicium, aut omnipotens subvertit quod justum est?« Redarguit eum dixisse calamitatem suam non aequam suis esse peccatis; insuper et Dei justitiam commendans adjecit: »Etiam si filii tui peccaverunt ei, et dimisit eos in manu iniquitatis tuae; tu tamen si diluculo consurrexeris ad Deum, et omnipotentem fueris deprecatus, mundus et rectus incesseris, statim evigilabit ad te, et pacatum reddet habitaculum justitiae tuae, in tantum ut priora tua fuerint parva, et novissima tua multiplicentur nimis.« Vera quidem dicit, [Col. 0582A] verumtamen contra beatum Job, et filios ejus dixisse talia non debuit: non enim propter peccata quae fecerint, vel illi oppressi, vel iste flagellatus est. Diluculo autem consurgere, est a vitiorum tenebris cito ad justitiae lucem transire. Sequitur:

»Interroga enim generationem pristinam, et diligenter investiga patrum memoriam.« Ac si dicat: si praesentia non credis, reduc vel praeterita ad memoriam, et cum haec antiquis patribus contigisse cognoveris, tunc me intelligas non esse mentitum. »Hesterni quippe sumus, et ignoramus, quoniam sicut umbra dies nostri sunt super terram.« Interroga tu, inquit, priores nostros, quoniam et nos interrogabimur 238 a posterioribus nostris. Hesterni enim sumus, et jam pene vitam finivimus, et [Col. 0582B] ignoramus, quoniam sicut umbra, quae cito transit, dies nostri sunt super terram, si qui cito transeunt, et pereundo finiunt. Huc usque interpositio. Nunc autem ad patres revertitur dicens: »Et ipsi docebunt te, loquentur tibi, et de corde suo proferent eloquia.« Quasi enim ipsi loquuntur nobis, dum quid egerint, quomodo vixerint, quid eis acciderit, nobiscum cogitando tractamus. Sequitur

»Nunquid virescere potest scirpus absque humore, aut crescet carectum sine aqua? Cum adhuc sit in flore, ne carpatur manu, ante omnes herbas arescit: sic viae omnium, qui obliviscuntur Deum, et spes hypocritae peribit.« His verbis de quibus loquatur apertissime demonstrat: sicut enim scirpus nec sine humore virescit, nec sine aqua crescit; [Col. 0582C] ita hypocritae, neque sanctitate virides, neque religione magni crederentur, nisi quia in aquis ecclesiasticis stare videntur: nam et recte praedicant, et eleemosynas faciunt, et orationibus et jejuniis insistunt. Hae enim sunt illae aquae, sine quibus anima neque virescit, neque crescit. Cognoscitur autem hypocrita, quia, cum adhuc sit in flore, et pro pulchritudine, et religione, quamvis ficta, in honore a multis habeatur (hoc est enim in flore esse) ante omnes herbas arescit, etiamsi manu non carpatur, id est citissime a bono opere cessat, etiam si nulla adversitate feriatur. Quia enim ad ostentationem omnia facit, ut videatur, et laudetur, et honoretur, illico arescit. »Omnia enim, dicit Dominus, opera [Col. 0582D] sua faciunt, ut videantur ab hominibus (Matth. XXIII, 5).«---»Non placebit vecordia sua, et sicut tela aranearum fiducia ejus.« Nam quia receperunt mercedem suam, cum ad judicium venerint, sibi quoque stulte laborasse displicebit, omnisque fiducia, quam habere videbantur, vana et inutilis erit; de quibus adhuc subditur:

»Innitetur super domum suam, et non stabit, fulciet eam, et non consurget.« Multis enim argumentis domum suam, id est corpus et animam suam hypocritae tunc defendere et fulcire niteatur; sed quia Deum nihil latet, non stabit. Non stabit quidem, quia in tenebras praecipitata ruet. »Et non consurget,« quia sursum inter sanctos non elevabitur. Fulcient autem, quando dicent: »Domine, [Col. 0583A] nonne in nomine tuo prophetavimus? (Matth. VII, 22.)« Et similia. Sequitur:

»Humectus videtur, antequam veniat sol, et in ortu suo germen ejus egreditur.« Multi enim suam hypocrisim in tantum occultant, ut semper humecti et Spiritus sancti gratia perfusi credantur, quos tamen siccos fuisse, sol justitiae revelabit. Egredietur autem germen ejus in ortu suo, quia sui laboris fructum recipere incipit, ab initio simulationis suae, nullam enim aliam mercedem recipiet. »Super acervum petrarum radices ejus densabuntur, et inter lapides commorabitur.« Per petras et lapides, sanctos intelligimus, de quibus coelestis Jerusalem muri aedificantur. Inter hos commorantur hypocritae et radices densant, quoniam cunctis viribus [Col. 0583B] his adhaerere conantur; quatenus sanctorum societate laudabiliores appareant; si enim se ab eis dividerent, mox eorum hypocrisis manifesta fieret. Sequitur:

»Si absorbuerit eum de loco suo, negabit eum, et dicet: Non novi te.« Hoc enim in judicio fiet, quando de loco suo, id est de hoc mundo hypocritas absorptos et sublatos negabit Dominus, dicens: »Ite, operarii iniquitatis: amen dico vobis, nescio vos (Luc. XIII, 27).« Quare hoc? Sequitur: »Haec enim est laetitia viae ejus, ut rursum de terra alii germinentur.« Mali enim semper desiderant, ut eorum numerus crescat. Merito igitur damnantur, qui aliorum damnationem concupiscunt. Haec de hypocrita, qui per juncum figuratur; nunc vero ad [Col. 0583C] simplicem convertitur, dicens:

»Deus non projiciet simplicem, nec porriget manum malignis, donec impleatur risu os tuum, et labia tua jubilo.« Sicut enim omnis hypocrita simulator, ita omnis simplex sine simulatione. Hunc autem Deus suscipit; illi autem nunquam misericordiae manum porrigit. Risus autem et jubilum, gaudium designant: his ergo sanctorum os et labia implebuntur, quoniam aeterna laetitia et gaudio perfruentur. »Qui oderunt te, induentur confusione, et tabernaculum impiorum non subsistet.« Quoniam hac, in qua nunc habitant, carne, iterum induti, nunquam confusione, angustiis et tribulatione carebunt.



CAPUT IX.

[Col. 0583D] »Et respondens Job, ait: Vere scio quod ita sit, et non justificetur homo comparatus Deo.« Vere, inquit, narras, et Deo comparari nemo potest; qui ut dixisti, neque judicium supplantat, neque subvertit, quod justum est. »Si voluerit contendere cum eo, non poterit respondere unum pro mille.« Cum Deo namque contendit, qui ejus judicia reprehendit. Sed non potest respondere unum pro mille, quia in ipso suae locutionis principio, divinae sapientiae perfectione convincitur. »Magnus enim est Dominus, et magna virtus ejus, et sapientiae ejus non est numerus (Psal. CXLVI, 5);« unde et subditur: »Sapiens corde [Col. 0584A] est, et fortis robore [(335) 1Kb] .« Vincit igitur ut sapiens, pugnat ut fortis; ideoque subditur: »Quis restitit 239 ei, et pacem habuit?« De illa autem pace, loquitur, quae exsuperat omnem sensum, quam qui non habet, revera punitur; siquidem a diabolo possidetur; unde et subditur: »Qui transtulit montes, et nescierunt hi, quos subvertit in furore suo.« Montes apostoli sunt, hos autem Dominus a Judaeis ad gentes transtulit, quoniam Judaei Domino restiterunt. Subvertit eos in furore suo, et nescierunt, quoniam occulto Dei judicio ipsam suam damnationem et Dei super se indignationem non intelligunt; si enim intellexissent, jam olim ad Ecclesiam confugissent. Sequitur:

»Qui commovet terram de loco suo, et columnae [Col. 0584B] ejus concutiuntur.« Commovit enim Dominus terram de loco suo, quia Judaeorum populum ab haereditate separavit: cujus columnae concussae sunt, quia Scribae, Pharisaei et caeteri majores, qui quasi columnae inter eos erant, simul cum aliis ducti sunt in captivitatem. »Qui praecipit soli, et non oritur, et stellas claudit, quasi sub signaculo.« Sol in hoc loco Evangelium significat, cujus illustratione totus mundus illuminatur. Stellae autem doctores sunt, de quibus scriptum est:

»Et qui ad justitiam erudiunt multos, quasi stellae erunt in perpetuas aeternitates (Dan. XII, 3).« Hic autem sol, jubente Deo, modo non oritur. Quia neque Judaeis, neque paganis Evangelium modo nuntiatur. Stellae quoque quasi sub signaculo clausae [Col. 0584C] sunt, quia sancti praedicatores nunc inter infideles non apparent, inter quos tamen juxta saeculi finem clarissime lucebunt. »Qui extendit coelos suos, et graditur super undas maris.« Coelos enim Deus extendit, quando suis discipulis ait: »Ite in universum mundum, praedicate Evangelium omni creaturae.« Graditur autem super fluctus maris, quia mundi hujus procellas, quando vult, conquiescere facit.

»Qui facit Arcturum, et Oriona, et Hyadas, interiora Austri.« Singulis singula opposuit, id est contra Arcturum, Oriona, et Hyadas, et interiora Austri. Per Arcturum, qui in coeli sublimitate consistit, apostolos qui utique in Ecclesia sublimiores sunt; per Orionem vero, qui gladio accinctus apparet, [Col. 0584D] tyrannos intelligimus: at vero per Hyadas, quae suo ortu pluvias concitant, caeteros Ecclesiae doctores, qui verbi Dei pluvias spargunt et arentia corda infundunt. Per Austri vero interiora, haereticos designamus; inde Eliphaz Themanites dicitur; in de superius legitur: »Considerate semitas Theman.« Theman enim Auster interpretatur. Idem igitur, qui fecit Arcturum, fecit Oriona, quia qui fecit apostolos, fecit et tyrannos; et qui fecit doctores, fecit haereticos. Unus est enim Creator omnium, »qui magna fecit, et incomprehensibilia, et mirabilia quorum non est numerus.« Quia cuncta numerare [Col. 0585A] non potuit, incomprehensibilia et innumerabilia esse dixit. Sequitur:

»Si venerit ad me, non videbo, si abierit non intelligam eum.« Deus enim secundum humanam opionionem, quando nobis prospera tribuit, ad nos venire, quando vero adversa, a nobis abire videtur [(336) 1Kb] . Sed ideo neque venientem, neque abeuntem videmus, quia quare prospera, et quare adversa tribuat, non intelligimus; quoniam et bonis, et malis haec utraque in hac vita largitur. Quis enim intelligat, quare affligantur boni, et prosperentur mali? Sequitur:

»Si repente interroget, quis respondebit ei? Vel quis dicere potest, cur ita facis?« Cum enim Deus repente flagellare hominem incipit, tunc eum [Col. 0585B] quodammodo interrogat; quia quare flagelletur, eum cogitare compellit [(337) 1Kb] . Homo tamen Deo non respondet, quia cur hoc fiat, rationem reddere nescit. Dei namque flagella aliquando puniunt, aliquando corrigunt, aliquando merita augent, aliquando peccata solvunt, aliquando bonis exempla patientiae tribuunt, aliquando malis terrorem incutiunt. Sed quis potest Deo dicere, cur ita facis, cum nihil unquam sine ratione et justitia faciat? »Deus cujus irae nemo resistere potest.« Dei irae poenitendo, indulgentiam et misericordiam quaerendo resistere homo potest, superbiendo non potest; ideoque angeli in coelis, et sancti ei subjiciuntur in terris; unde et subditur: »Sub quo curvantur, qui portant orbem.« Illi enim orbem portare dicuntur, [Col. 0585C] qui mundum regendo et consulendo sustinent, sive carnaliter hoc sive spiritualiter agant. Et isti quidem sub eo curvantur, quoniam sponte et non sponte sub eo humiliantur. »Quantus ergo sum ego, qui respondeam ei, et loquar verbis meis cum eo?« ac si dicat: Quomodo ego contra eum superbiens, vel cogitatione murmurabo, cui se et coelestia et terrestria humiliant et inclinant? »Qui etiam si habuero quidpiam justum, non respondebo, sed meum judicem deprecabor.« Deprecandus enim solummodo est, qui neque viribus, neque ratione vinci potest. »Ut cum invocantem exaudierit me, non credo, quod audierit vocem meam.« Deus enim, per bonitatem suam, solem oriri facit super [Col. 0585D] bonos et malos, et pluit super justos et injustos, non tamen eum invocantes exaudiendo, sed secundum dispositionem suam mundum regendo [(338) 1Kb] . Quamvis igitur aliquando 240 fiat, quod oramus, non tamen id semper orationibus impetramus, quoniam et si oratio non praecederet, id tamen nihilominus [Col. 0586A] fieret. Dubitari ergo potest, cum exaudimur, an orationem nostram Deus audierit: »In turbine enim conteret me, et multiplicabit vulnera mea, etiam sine causa.« Quia enim quare conteratur, ignorat, ideo in turbine et caligine se flagellari dicit. Quod autem ejus vulnera sine causa multiplicentur, ipse Dominus ostendit, dicens:

»Tu autem commovisti me adversus eum, ut affligerem eum frustra. Non concedet requiescere spiritum, et implebit me amaritudinibus.« Haec omnia, quamvis cur fiant non intelligam, non tamen resisto, non reprehendo, non me defendo, neque contradico. Quare hoc? vis audire quare? »Si fortitudo quaeritur robustissimus est, si aequitas judicii, nemo audet pro me testimonium dicere, [Col. 0586B] si justificare me voluero, os meum condemnabit me, si innocentem ostendero, pravum comprobabit.« Qui ergo nihil habet, quo causam suam defendere possit, non commoneat judicem, sed deprecetur. Sed quomodo se Job defendere posset, ad cujus condemnationem solum peccatum originale sufficiebat? Sequitur:

»Etiam si simplex fuero, hoc ipsum ignorabit anima mea, et taedebit me vitae meae.« Quem enim vitae suae non taedet, cum homo tanta ignorantia sit involutus, ut seipsum etiam non cognoscat? Denique qua temeritate ante judicem cuncta scientem ad se defendendum ire praesumat qui de seipso, qualis sit non intelligit? Quis enim defendat, quod nescit? Nemo enim tam simplex est, ut vel ignoranter [Col. 0586C] aliquando contra veritatem non agat. Sequitur:

»Unum est, quod locutus sum; et innocentem, et impium ipse consumit.« Hoc non loquendo, sed cogitando locutus est. Deus autem utrumque, sed non uno modo consumit. Alterum enim consumit, ut melior fiat; alterum vero, ut semper consumatur, et in poenis sit.

»Si flagellat, occidat semel, et non de poenis innocentium rideat.« Quia, inquit, etiam innocentem ipse consumit, et flagellat, nunc innocentes flagellare desistat, et unum innocentem, qui non moritur nisi semel, semel occidat. Hoc enim dicebat, quia nisi Christi passione mundum a tormentis liberari non posse sciebat. Quasi vero de poenis [Col. 0586D] innocentum Deus ridebat, quando in tormentis relinquens eos eripere non curabat. Quia vero de Christi passione loqui coeperat, subinferens, ait.

»Terra data est in manu impii, vultum judicum ejus operuit.« Terra enim in manu impii data est, quia Christi caro Judaeis in potestate tradita [Col. 0587A] est. Vultum autem judicum ejus impietas et malitia operuit; quia sicut scriptum est: »Excaecavit eos malitia eorum (Sap. II, 21).« Judices autem, Scribae et Pharisaei, et ipsi principes sacerdotum fuerunt. »Quod si non ille est, quis ergo est?« Si, inquit, ille populus, qui Dominum suum interfecit, impius non est, quis alius impius est?

»Dies mei velociores fuerunt cursore, fugerunt, non viderunt bonum.« Hoc est quod in Evangelio Dominus ait: »Multi prophetae et reges voluerunt videre, quae vos videtis, et non viderunt (Luc. X, 24).« Conqueritur enim B. Job quod dies ejus tam cito transierunt, et Christum in carne videre non meruit; ideoque subdidit: »Fugerunt, et non viderunt bonum.« Vere utique bonum, et [Col. 0587B] sine quo nihil est bonum. Beati igitur apostoli qui eum viderunt, cujus desiderio iste videre optabat, qui in tormentis positus, hoc excepto, solam mortem desiderabat.

»Pertransierunt quasi naves poma portantes, et sicut aquila volans ad escam.« Pertransierunt, inquit, dies mei, sed non otiose et non inutiliter; imo quasi naves poma portantes, bonum utique odorem reddentes, multosque suavi et delectabili cibo reficientes. Non solum enim illi qui tunc erant, verum etiam nos ejus pomis, ejusque sententiarum dulcedine reficimur. Aquila autem, quamvis naturaliter agilis sit, escae tamen cupiditate velocius volat, in quo dies suos quam celeriter transisse insinuat; quamvis per hoc eum non in vacuum volasse [Col. 0587C] (siquidem post volatum, beatitudinis escam invenit) intelligere possumus. Sequitur:

»Cum dixero: Nequaquam ita loquar: commuto faciem meam, et dolore torqueor.« Si, inquit, ut modo feci, praeteritam vitam meam aliquando commendo, statim ad me reversus, in corde meo dico. Non ita loquar. Cum autem hoc dixero, illico commuto faciem meam, et mutando dolore torqueor, quoniam sicut hilaris esse videbar, in praeteritorum meorum actuum commemoratione; ita mutato vultu dolore torqueor, in futurorum tormentorum recordatione. Melius enim est futura, quam praeterita in mente habere, nisi forte peccatorum suorum homo recordetur; bonorum enim actuum recordatio, quid aliud est quam mentis elatio? Hanc autem elationem [Col. 0587D] comprimens, ait:

»Verebar omnia opera mea, sciens quod non parceres delinquenti.« Ac si dicat: Cur mens mea de praeteritis bene actis se extollat, cum ego a peccatis cessaverim, quia magistri, qui delinquenti non parcit, flagella metuebam [(339) 1Kb] ? Hoc autem non 241 tantum in sua, quantum in aliorum persona dicit, qui saepe in suis actionibus gloriantur. Et quasi ad haec amici ejus responderent, dicentes: Si ergo [Col. 0588A] Deus non parcit delinquenti, cum et tibi modo non parcat, te deliquisse non dubium est; ad quod ipse:

»Si autem et sic impius sum (ut isti, subauditur, me esse arbitrantur) quare frustra laboravi?« Frustra enim laborasse, si talis esset, qualem isti eum esse dicebant. Quod autem ait: sciens, »quod non parceres delinquenti,« de eo intelligatur qui in peccatis perseverat, quoniam delinquens, praesens tempus significat.

»Si lotus fuero quasi aquis nivis, et fulserint velut mundissimae manus meae, tamen sordibus intinges me, et abominabuntur me vestimenta mea.« Ac si dicat: Neque impius quidem sum, neque me non peccasse defendo; quoniam nemo tam lotus et mundus est, in quo Dei majestatis oculi [Col. 0588B] maculam non inveniant. Niveis enim aquis lavari, est, ad nivis similitudinem candidum esse. Manus vero opera designant, quoniam manibus opera fiunt. Sordibus autem Deus hominem quodammodo intingit, dum sordibus intinctum esse ostendit. Quid vero vestimenta, nisi corpus quo anima vestitur, significant? Hoc autem vestimentum, quia facile corrumpitur, hominem abominatur, id est abominabilem hominem facit.

»Neque enim viro, qui similis est mei, respondebo: nec qui mecum in judicio ex aequo possit audiri.« Quantumlibet, inquit, lotus fuero, me tamen ante judicem non defendam, quia neque mei similis est, ut aliquid ignoret, et melius quam ego me ipse cognoscit. Hoc est enim quod superius ait: [Col. 0588C] »Etiam si simplex fuero, hoc ipsum ignorabit anima mea.« Denique, et si cum illo, quod absit! contendere voluero, non erit qui me et illum ex aequo audire valeat; ego enim multos, ipse vero nullum habet aequalem, vel superiorem; unde et subditur:

»Non est qui utrumque valeat arguere, et ponere manum suam in ambobus.« Omnis enim judex talis esse debet, qui utrumque litigantem, ubi opportunum fuerit, arguere possit, et in ambobus manum ponens, rationabiliter eos et interrogare, et respondere compellat. Sequitur:

»Auferat a me virgam suam, et pavor ejus non me terreat.« Ideo, inquit, ei non respondeo, quia ipsius virgam correctionis, et nunc in carne sentio, et postmodum deteriora minantem considero. Interim [Col. 0588D] eam igitur auferat, et pavor ejus non me terreat Saepe enim sensus timore minuitur, quod quidem in pueris fieri videmus, qui cum sibi imminentem virgam aspiciant, ipsum quoque quod sciebant, timore amittunt; unde subditur:

»Loquar, et non timebo eum, neque enim metuens possum respondere.« Haec enim beatus Job dicit, quia pura conscientia defensus, nihil sibi conscius erat. Sed iterum se non sine causa flagellari [Col. 0589A] intelligens, quamvis in quo peccasset, ignoraret. se tamen peccasse metuebat; et hanc quidem ignorantiam deplorat, dicens:



CAPUT X.

»Taedet animam meam vitae meae.« Hoc autem superius exposuimus, cum diceret: »Etiamsi simplex fuero, hoc ipsum ignorabit anima mea, et ideo taedebit me vitae meae.« Quia igitur meipsum non cognosco, non ulterius dicam: Loquar, et non timebo, neque contra meum judicem loquar, sed econtra: »Dimittam adversum me eloquium meum.« Ille enim contra se suum eloquium dimittit, qui seipsum redarguere incipit, secundum illud: »Justus in principio est accusator sui (Prov. [Col. 0589B] XVIII, 17).«---»Loquar in amaritudine animae meae.« In amaritudine animae loquitur, qui peccata sua cum dolore et fletu et vera poenitudine confitetur. »Dicam Deo noli me condemnare.« Hoc enim omnis homo debet orare, dicens Deo: »Noli me condemnare. Indica mihi cur me ita judices?« Cur enim beatus Job quare affigeretur tantopere scire optabat, nisi ut cognita culpa, si qua tamen esset, et magis affligi concupisceret, et majori se poenitentiae subjiceret? »Nunquid bonum tibi videtur, si calumnieris me, et opprimas me, opus manuum tuarum, et consilium impiorum adjuves?« Placet, inquit, tibi, ut me opprimas, et per calumniam affligas? Hoc enim impii volunt, hoc maligni spiritus desiderant, hoc est illorum consilium, ut homo pereat, et [Col. 0589C] opus manuum tuarum vanum et inutile appareat. »Nunquid oculi carnei tibi sunt, aut sicut videt homo, et tu videbis?« Tu, inquit, simul praesentia, futura et praeterita vides, tu qualis sim, qualis fuerim, et qualis futurus sim, non ignoras; quoniam neque carnei oculi tibi sunt, qui vix ante se posita conspiciunt; neque sicut videt homo, ita et tu videbis; homo enim videt in facie, tu autem corda consideras; unde adhuc subditur:

»Nunquid sicut dies hominis dies tui, et anni tui, sicut humana sunt tempora?« Te enim nihil latere potest, quoniam semper fuisti, et es, et eris, et anni tui nunquam deficient. Cur ergo peccata mea examinando scruteris, quae, si quae sunt, tu optime nosti? Et hoc est quod dicit: »Ut quaeras iniquitatem [Col. 0589D] meam, et peccatum meum scruteris, et scias quia nihil impium fecerim; cum sit nemo, qui de manu tua possit eruere.« Quia, inquit, impium nihil feci, tu me misericorditer dimitte, quoniam aliter de manu tua liberari, et erui non possum.

»Manus tuae fecerunt me, et plasmaverunt me totum in circuitu, et sic repente 242 praecipitas me?« Ac si dicat: Quare tam vilem et despectibilem deputas, quem in tanta dignitate tuis manibus condidisti? »Memento, quaeso, quod sicut lutum feceris me, et in pulverem reduces me.« De terra, inquit, [Col. 0590A] factus, in terram subito rediturus, fragilis de fragili materia factus, si peccavi, indulgentiam consequi debeo [(340) 1Kb] . Et ita quidem in primo homine creati sumus, quomodo autem quotidie ab ipso caeteri oriantur, audiamus. Sequitur:

»Nonne sicut lac mulsisti me, et sicut caseum me coagulasti? Pelle et carnibus vestisti me, ossibus et nervis compegisti me, vitam et misericordiam tribuisti mihi, et visitatio tua custodivit spiritum meum.« Vide ergo quam ordinata humanae creationis descriptio. Considera etiam a quanta miseria homo incoeperit, et cognosce fragilitatem tuam, et noli superbire pulvis et cinis. Qui vero vitam et misericordiam homini tribuit, ipse ejus spiritum visitat et custodit. »Nisi enim Dominus custodierit [Col. 0590B] civitatem; in vanum vigilant, qui custodiunt eam (Psal. CXXVI, 2).«

»Licet haec celes in corde tuo, tamen scio quia universorum memineris.« Licet, inquit, me haec celes, et tuam voluntatem plene non intelligam, scio tamen quia universorum memineris, et quia »visitatio tua custodivit spiritum meum;« quem nisi tu quoque custodisses, huic tantae tentationi resistere non potuisset.

»Si peccavi, et ad horam pepercisti mihi, cur ab iniquitate mea mundum me esse non pateris?«

Valde enim beatus Job de peccato suo sollicitus erat, ideoque toties illud commemorat: si, inquit, peccavi, quin peccavi; tunc me punire debuisses; [Col. 0590C] sed quia hoc non fecisti, et ad horam mihi pepercisti, utrum peccaverim et quid peccaverim incertus sum. Cur ergo ab iniquitate mea mundum me esse non pateris? Si enim scienter peccassem et poenitentiam non egissem, merito immundus et iniquus reputarer; nunc autem si peccavi, et, te parcente, non intellexi cur me iniquum esse dijudicas? Utinam non pepercisset, ut statim ipsa correctione peccatum meum intellexissem. Quid ergo faciam?

»Si impius fuero, vae mihi, et si justus, non levabo caput, saturatus afflictione et miseria.« Vir enim sanctus in flagellis positus, quia se peccasse metuebat, tantam in mente sua afflictionem et miseriam patiebatur, ut caput elevare timeret. Quid [Col. 0590D] est enim elevatio capitis, nisi exhilaratio mentis?

»Et propter superbiam quasi leaenam capies me, reversusque mirabiliter me crucias.« Si, inquit, impius fuero, quod absit! vae mihi est, et si superbus propter superbiam, quasi leaenam capies me. Leaena enim cadens in foveam capitur; impius autem et superbus in foveam cadet; capietur igitur quasi leaena: de hac enim fovea scriptum est: »Lacum aperuit, et effodit eum, et incidit in foveam quam fecit (Psal. VII, 16).« Revertetur autem Dominus, quia qui prius judicandus venerat, secundo judicaturus adveniet, et tunc quidem mirabiliter impios [Col. 0591A] et superbos cruciabit; tunc enim fiet, quod sequitur:

»Instauras testes tuos contra me, et multiplicas iram tuam adversum me, et poenae militant in me.« Si impius (subauditur) et superbus fuero, Dei namque testes, angeli et apostoli sunt, quorum testimonio damnabuntur iniqui. Et tunc quidem ira Dei multiplicabitur, et poenae contra impios militabunt, dicente Domino: »Ite, maledicti, in ignem aeternum, qui paratus est diabolo, et angelis ejus (Matth. XXV, 41).« Haec autem vir sanctus considerans, sciens omne hoc malum propter peccatum primi hominis accidisse, illius transgressionem deplorans, ait:

»Quare de vulva eduxisti me? Qui utinam consumptus [Col. 0591B] essem, ne oculus me videret, fuissem quasi non essem, de utero translatus ad tumulum.« Quoniam latius haec superius exposita sunt, nunc iterum sub brevitate dicamus. Diximus enim: Per vulvam, diaboli suggestionem primam, per consumptionem vero et mortem separationem a peccato significari. Dicatur ergo: »Quare de vulva eduxisti me?« id est, quare me diabolicae suggestioni assensum praebere permisisti? »Qui utinam consumptus essem;« id est, statim, ut audivi, ab ea »recessissem ne oculus me videret,« id est, ne me nudum esse cognoscerem. Prius enim quam peccasset, quasi a nemine videretur, suam nuditatem homo non erubescebat; tunc igitur eum prius oculus vidit, quando se videri erubuit. »Fuissem quasi non essem;« [Col. 0591C] id est, si per suggestionis vulvam audiendo transiens non consensissem, fuissem, ac si tentatus non essem, quoniam talis tentatio pro nihilo duceretur. De utero vero transfertur ad tumulum, qui statim de tentationis utero prodiens, quasi jam sepultus, et tumulatus ejus ulterius non recordatur. Sicut econtra ille in peccato vivit, qui a peccato non recedit. Cui autem haec videntur obscura, recurrat ad superiora. Sequitur:

»Nunquid non paucitas dierum meorum finietur brevi? Dimitte ergo me, ut plangam paululum dolorem meum.« Cum enim beatus Job se toto corpore contritum et flagellatum videret; cumque naturalem spiritum penitus in se diminutum [Col. 0591D] esse sentiret, quae utique mortis signa sunt, quid aliud nisi mortem exspectare poterat? Ideoque 243 dicit: »Dimitte.« Non est autem contrarium, quod aliquando Deum rogat, et eum affligens dolore non parcat, aliquando vero, ut ei parcat. Vult etiam, ut sibi parcat, quatenus remotis flagellis, et culpis dimissis, nihil in se remansisse intelligat, quod puniatur. Qui enim flagellis non eget, cur flagellari desiderat? Sed quia hic ait, »ut plangam paululum dolorem meum,« cur se dimitti exoret satis manifestat. Neque enim potest mens orationi et contemplationi vacare, quando corpus immensis doloribus fatigatur. Sequitur:

»Antequam vadam, et non revertar, ad terram tenebrosam, et opertam mortis caligine, terram [Col. 0592A] miseriae et tenebrarum, ubi umbra mortis, et nullus ordo, sed sempiternus horror inhabitat.« Postquam enim homo in infernum descendit, jam peccata sua flere non valet. Neque vero huc reverti licet, ut iterum poenitentiam agat. Ibi autem non est nisi tenebrae et caligo, nisi miseria et umbra mortis, nisi horror et timor sempiternus. Quod autem nullum ordinem ibi esse dicit, tale est, ac si diceret: Nihil ibi est quod vel visu, vel auditu sit delectabile; siquidem ea magis delectant, quae ratione et ordine fiunt.



CAPUT XI

»Respondens autem Sophar Naamathites, dixit: Nunquid qui multa loquitur, nonne et audiet? Aut vir verbosus justificabitur?« Ab increpatione [Col. 0592B] incipit; et quasi qui non ratione, sed verbositate se defenderet, virum sanctum in principio suae locutionis redarguit; unde adhuc dicit: »Tibi soli tacebunt homines, et cum caeteros irriseris, a nullo confutaberis?« Stulti enim videri se putant quando resistere sapientibus nesciunt, et quod ratione non possunt, vel injuriis vel mendacio facere conantur; unde et subditur: »Dixisti enim: purus est sermo meus, et mundus sum in conspectu tuo.« Hoc Job non dixit, quamvis si dixisset, verum quidem dixisset. Sequitur:

»Atque utinam Deus loqueretur tecum, et aperiret labia sua tibi; ut ostenderet tibi secreta sapientiae, et quod multiplex esset lex ejus, et intelligeres quod multo majora exigaris ab eo [Col. 0592C] quam meretur iniquitas tua.« Ac si dicat: Quia nobis credere non vis, utinam ipse Deus per se tibi loqueretur, et sapientiam suam, quae tibi occulta est, tibi ostenderet, ut vel sic a stultitia tua cessares. Legem autem Dei multiplicem dicit, ut eam ad intelligendum difficilem esse demonstret. Et tale est ac si diceret: Tu quia legem pro sua difficultate non intelligis, magna te tormenta sustinere arbitraris, cum multa majora sustinere debuisses. Ei enim, qui legem non intelligit, quaelibet res injusta esse videtur.

»Forsitan vestigia Dei comprehendes, et usque ad perfectum omnipotentem reperies?« Haec irridendo dicit. Vestigia namque Dei comprehendere, [Col. 0592D] est ipsius voluntatis viam plenissime scire. Hoc est enim quod exponens ait: »Et usque ad perfectum omnipotentem reperies.« Quis enim Dei voluntates et consilia ad perfectum et plenissime sciat, cum vicissim inter nos nostras voluntates non agnoscamus?

»Excelsior coelo est, et quid facies? profundior inferno, et unde cognosces! Longior terra mensura ejus, et latior mari.« Haec est igitur causa cur Deus ad perfectum comprehendi nequeat. Immensus enim est, et cum ubique sit, et diffusus per omnia, ipse tamen in se omnia continet. Est autem excelsior coelo, quia cunctis angelis major, profundior inferno, quia quos de coelis, ut excelsior ejecit, nusquam se ab ejus oculis abscondere queunt.

[Col. 0593A] »Si subverterit omnia, vel in unum coarctaverit, quis contradicet ei?« Sicut, inquit, quando omnia fecit nullum habuit adjutorem, ita si ei cuncta delere placuerit, nullum habebit contradictorem. Hoc autem propter Job dicit, qui suam deflens calamitatem, Deo contradicere videbatur. »Ipse novit hominum vanitatem, et videns iniquitatem, nonne considerat?« Ac si dicat: Cum ipse omnia, in quibus erramus, cognoscat et sciat, nunquid iniquitatem non considerabit, aut impunitam abire permittet? Quis enim hoc, nisi vanus et stultus credit? Et hoc est, quod ait: »Vir vanus in superbiam erigitur, et tanquam pullum onagri se liberum natum putat.« Hoc verum est, quandiu in vanitate homo persistit, superbire non cessat, et quasi [Col. 0593B] animal indomitum nullo freno retinetur, quin omnia faciat, quaecunque sibi voluntas suggerit, sed quare hoc dicat, sequentia manifestant.

»Tu autem confirmasti cor tuum, et expandisti manus tuas.« Cor autem confirmare, est in eodem proposito permanere. Et hoc idcirco dicere videtur, quia eorum verbis mutari non poterat. Quod autem ait: »Et expandisti ad Deum manus tuas;« hoc est intelligere, nisi cor humiliaveris, frustra ad Deum in oratione manus expandis. Hinc autem quasi ejus insipientiae compatiens, Dei gratiae recuperandae consilium subinferens, ait: »Si iniquitatem, quae est in manu tua abstuleris a te, et non manserit in tabernaculo tuo injustitia, tunc levare poteris faciem tuam absque macula, et eris stabilis, et [Col. 0593C] non timebis.« Bonum est hoc consilium, sed Job, ut sibi daretur, non indigebat. Non enim, ut Sophar mentitur, iniquitas erat in manibus, id est in operibus ejus, neque injustitia manebat in ipsius corporis tabernaculo. Facies autem levatur absque macula, 244 cum nihil est in conscientia, unde homo erubescat. Stabilis vero est, et non timet, cujus mens in dilectione solidatur. Sequitur:

»Miseriae quoque oblivisceris, et quasi aquarum, quae praeterierunt, recordaberis, et quasi meridianus fulgor consurget tibi ad vesperam.« Miseriae namque obliviscuntur sancti, dum considerant, quanta eis beatitudo post has miserias sit praeparata, et si quando earum recordantur, quoniam jam non [Col. 0593D] miserias, sed solam beatitudinem exspectant. Fulgor autem meridianus eis ad vesperam consurgit, quia hujus vitae die finito, dum sancti ad vesperam et mortem venire putantur, tunc oritur eis sol justitiae, et tunc fulgent sicut sol in regno Dei; unde et subditur: »Et cum te consumptum putaveris orieris ut lucifer, et habebis fiduciam, proposita tibi spe, et defossus securus dormies. Requiesces, et non erit qui te exterreat, et deprecabuntur faciem tuam plurimi.« Sancti enim tunc oriuntur, quando carnem deponentes moriuntur, quia tunc primum immortalem vitam suscipiunt. Sed quomodo oriuntur? Ut lucifer, id est clari et immortales. Tunc [Col. 0594A] habent fiduciam, proposita spe, quia indubitanter ea quae speraverant consequuntur. Et usque ad illud tempus defessi et mundi laboribus fatigati jam inde securi dormiunt, et in aeterna paco quiescunt. Plurimi autem eorum faciem deprecabuntur, quia tales fieri desiderant, sicut de Ecclesia dicitur: »Vultum tuum deprecabuntur omnes divites plebis (Psal. XLIV, 13);« sive quia illuc venire concupiscunt, ubi eos videant, et eis associentur. Sequitur: »Oculi autem impiorum deficient, et effugium peribit ab eis, et spes eorum abominatio animae.« Tunc enim impiorum oculi deficient, quia dicetur eis: Tollantur impii, ne videant gloriam Dei; sive etiam, quia misericordiam, quam exspectabant, non invenient; unde et subditur. »Effugium [Col. 0594B] peribit ab eis, et spes eorum abominatio animae,« id est abominatio vitae. Vellent enim impii mori, sed non poterunt [(341) 1Kb] .



CAPUT XII.

»Respondens autem Job dixit: Ergo vos estis soli homines, et vobiscum morietur sapientia? Et mihi est cor, sicut et vobis, nec inferior vestri sum. Quis enim haec quae nostis, ignorat?« Hoc est enim quod Salomon ait: »Responde stulto juxta stultitiam suam, ne sibi sapiens esse videatur (Prov. XXVI, 5).« Ergo vos, inquit, estis soli homines et rationales; nos autem bruta animalia sumus, et vobiscum morietur sapientia? Si enim in vobis solummodo est, vobis morientibus, jam non erit; sed non est ita. Et mihi est cor et sapientia, sicut [Col. 0594C] et vobis, nec inferior vestri sum. Nota quod non superiorem, sed aequalem se esse dicit, quamvis eos omni virtute superaret. »Quis enim haec, quae nostis, ignorat?« Vos, inquit, ea extollitis, vobisque solis revelata esse fingitis, quae omnibus manifesta sunt. Hoc enim stultorum est, ut quod sciunt, nullum alium scire arbitrentur. Sequitur:

»Qui deridetur ab amico suo, sicut ego, invocabit Dominum, et exaudiet eum. Deridetur enim justi simplicitas, lampas contempta apud cogitationes divitum, parata ad tempus statutum.« De hoc enim in libro Sapientiae dicitur: »Hi sunt, quos habuimus aliquando in derisum, et in similitudinem improperii (Sap. V, 3).« Deridetur enim justi simplicitas, [Col. 0594D] quoniam neque mentiri, neque simulare, neque decipere novit. Quae tamen simplicitas lampas est, lumen est, et fidelium lux est et exemplum. Modo quidem contempta apud divitum cogitationes, quae sola avaritia, deceptione et simulatione plenae sunt. Sed parata ad tempus statutum, per quod judicii diem intelligimus; tunc enim haec lampas fulgebit, tunc ejus gloria apparebit. Sequitur:

»Abundant tabernacula praedonum, et audacter provocant Deum; cum ipse dederit omnia in manibus eorum.« Ac si dicat: Si ergo, ut putatis quia affligor, et mundi divitiis sum exspoliatus, iniquus et impius sum restat ut praedones et tyranni, qui [Col. 0595A] his divitiis abundant, justi et sancti sint: abundant enim mundana felicitate tabernacula praedonum, et audacter ad indignationem, et iram provocant Deum; in rapinis videlicet, in furtis, in homicidiis, in perjuriis, aliisque iniquitatibus quas faciunt; hoc enim faciunt contra Deum, quamvis nihil habeant nisi a Deo. Hoc autem si non intelligitur, ipsa vos in mente docebunt; et hoc est, quod ait:

»Nimirum interroga jumenta, et docebunt te, et volatilia coeli, et indicabunt tibi: loquere terrae, et respondebit tibi, et narrabunt pisces maris. Quis ignorat quod omnia haec manus Domini fecerit? In cujus manu anima omnis viventis, et spiritus universae carnis hominis.« Si, inquit, nescitis, quia abundant tabernacula praedonum, jumenta, id [Col. 0595B] est homines stulti, solisque voluptatibus dediti, et volatilia coeli, id est sapientes, qui alis virtutum altius volant; et ipsa terra, id est mundi amatores; et pisces maris, id est curiosi, vagi et instabiles vos docebunt. Et hic quidem omnibus fides est adhibenda, bona enim sunt. Unde hoc? Quia a Deo creata sunt. Et hoc est quod ait: »Quis ignorat, quod omnia haec manus Domini fecerit?« Est autem anima omnis viventis in manu Domini; quia omni creaturae, et vivendi, et moriendi 245 terminum posuit. Unde Dominus in Evangelio ait: »Nonne duo passeres asse veneunt, et unus ex illis non cadit super terram sine Patre vestro?« (Matth. X, 29.) Et non solum aliorum viventium, sed ipse quoque spiritu, qui est in carne hominis, in manu Dei est; [Col. 0595C] quoniam neque spiritum intelligentiae, vel aliarum gratiarum, sine Dei voluntate vel habere vel retinere potest.

»Nonne auris verba dijudicat, et fauces comedentis saporem?« Ac si dicat: Quia nec aures audiendi, nec fauces comedendi habetis, ideo verba mea male judicantes, cujus saporis et dulcedinis sint, non intelligitis; nec mirum. Non enim antiquam, sed novam sapientiam diligitis; hoc est enim quod ait:

»In antiquis est sapientia, et in multo tempore prudentia.« Per hos enim Deum ipsum et angelos ejus intelligere possumus. »Omnis enim sapientia a Domino Deo est (Eccli. I, 1).« Haereticorum autem sapientia, quia de hoc fonte non fluit, stultitia est. [Col. 0595D] Quod autem de Deo hoc intelligi debeat, sequentia manifestant, »Apud ipsum est fortitudo, et sapientia, ipse habet consilium et intelligentiam.« Cum enim septem sint gratiae Spiritus sancti, quatuor tantum hic enumeravit, quoniam qui has habet, caeteris carere non potest. Qui enim fortis et patiens est, et consilio et intelligentia plenus, ille procul dubio sine pietate et scientia et Dei timore esse non potest. Sequitur:

»Si destruxerit, nemo est qui aedificet, si incluserit hominem, nullus est qui aperiat. Si continuerit aquas, omnia siccabuntur, et si emiserit eas, subvertent terram.« Quare hoc? »Quia apud ipsum est fortitudo et sapientia:« Solus enim [Col. 0596A] Deus destruit et aedificat, quia in pectore fidelium eradicando vitia, virtutum semina plantat. Et ipse quidem homines includit et aperit, quia quos prius in inferno clauserat, eosdem liberos abire permisit. Sive etiam, quia iniquos et tyrannos aliquando frenat, aliquando contra sanctos saevire permittit. Qui si divini eloquii aquas continuerit, ne ubique fluant, omnia siccabuntur. Ideo enim et Judaei, et pagani sicci sunt, quoniam his aquis non irrigantur. Et haec quidem quando emittuntur, terram solvunt, quia terrenos et peccatores separant ab iniquitate. Talis enim subversio utilis est. De hac enim Apostolus ait: »Ut seductores, et veraces (II Cor. VI, 8);« se nimirum, aliosque apostolos, seductores vocans; unde et subditur:

[Col. 0596B] »Ipse enim novit decipientem, et eum, qui decipitur.« Quoniam ille bene decipit, et iste bene decipitur. Bona enim deceptio est, quae ab errore revocat hominem ad viam veritatis. Cognoscere autem Dei, diligere est. Hinc autem de Judaeis loquitur:

»Adducit consiliarios in stultum finem et judices in stuporem.« Consiliarii enim isti et judices Judaei sunt, qui Christi mortem consulentes eum judicare non timuerunt, dicentes: »Secundum legem debet mori, quia Filium Dei se fecit (Joan. XIX, 7).« Hos autem in stultum finem Deus adduxit, quia et locum et gentem ex eo perdidit, unde se tenere putabant, qui etiam signa et miracula Christi videntes, in stuporem versi dicebant: »Nihil proficimus, jam [Col. 0596C] totus mundus post eum vadit. Si dimittimus eum sic, venient Romani, et tollent nobis locum et gentem (Joan. XI, 48).«

»Balteum regum dissolvit, et praecingit fune renes eorum.« Hoc enim ad litteram saepe contingit; ipse enim deponit potentes de sede, et exaltat humiles. Quod quidem de Judaeis, qui et divites erant, et de semine regio originem ducebant convenienter intelligi potest.

»Ducit sacerdotes inglorios, et optimates supplantat: commutans labium veracium, et doctrinam senum auferens.« Deus enim Judaeorum sacerdotes gloria et honore privavit, et eorum optimates supplantari et superari permisit. Et veracium, id est prophetarum labium ejus commutavit. Et [Col. 0596D] doctrinam senum, eorumdem videlicet prophetarum eis abstulit, quoniam neque in sermonis, neque in doctrina eos imitantur. De quibus adhuc subditur:

»Effundit despectionem super principes, eos qui oppressi sunt relevans.« Effudit enim Dominus opprobrium et despectionem super Scribas, et Pharisaeos et principes sacerdotum; apostolos autem, qui multis tribulationibus oppressi fuerant, relevavit, exaltavit et magnificavit.

»Qui revelat profunda de tenebris, et producit in lucem umbram mortis.« Umbra mortis, lex erat, quia ad litteram intellecta, non refrigerium sed mortem dabat. Hanc autem in lucem produxit, ejusque [Col. 0597A] profunditatem de ignorantiae tenebris revelavit, quando eam spiritualiter intelligere fecit.

»Qui multiplicat gentes, et perdit eas, et subversas in integrum restituit.« Ipse enim generis propagatione gentes multiplicavit, dicens: »Crescite et multiplicamini (Gen. I, 22).« Et perdidit eas, quia ad tempus errare permisit, et subversas in integrum restituit, qui postea ad fidem et justitiam, revocavit.

»Qui immutat cor principum populi terrae et decipit eos, ut frustra incedant per invium.« Tale quid et de Pharaone Dominus ait: »Ego indurabo cor ejus (Exod. IV, 21).« Immutat enim Dominus principum corda, et quodammodo decipit, quando a falsitate immutari et decipi permittit. Qui frustra [Col. 0597B] quidem incedunt per invium, quia ex errore suo nihil nisi poenam et mortem acquirunt. Hoc autem non solum de Judaeis, sed etiam de haereticis intelligi potest.

»Palpabunt quasi in tenebris, et non in luce, et errare eos faciet, quasi ebrios.« Qui enim manifestae veritati non credit 246 quasi caecus in tenebris palpans, ad lucem, quae Christus est, nunquam venit. Hoc enim Judaei faciebant, qui, signa et miracula cernentes, dicebant: »Si tu es Christus, dic nobis palam (Joan. X, 24).« Errabant autem quasi ebrii, quia nunc eum laudabant, nunc eum iterum vituperabant.



CAPUT XIII.

»Ecce omnia haec vidit oculus meus, et audivit [Col. 0597C] auris mea, et intellexi sigula.« In hoc, quod se futura vidisse, audisse et intellexisse dicit, prophetiae spiritum se habuisse ostendit a non enim videre et audire sufficit, nisi etiam intelligere detur. Taceant igitur, qui suas visiones non intellexisse latrant.

»Secundum scientiam vestram et ego novi, nec inferior vestri sum.« His verbis ejus simul humilitas et scientia commendatur. Humilitas quidem, quia cum major esset, se tamen illis non praetulit. Scientia vero, quia nec ipse carnalis intellectus eum latebat.

»Sed tamen ad omnipotentem loquar, et disputare cum eo cupio [(342) 1Kb] , prius vos ostendens fabricatores mendacii et cultores perversorum dogmatum.« [Col. 0597D] Ad Omnipotentem loquitur, qui ejus misericordiam deprecatur. Cum Deo vero disputare est ejus judicia subtiliter indagare. Merito autem haereticos isti designant, qui fabricatores mendacii et cultores perversorum dogmatum dicuntur. Et mendacium quidem fabricari dicitur, quia sine labore et loquacitatis confusione conficitur.

»Atque utinam taceretis, ut putaremini esse sapientes.« [Col. 0598A] Stultus enim si tacuerit, sapiens esse reputabitur. Haeretici quidem si tacerent, minus quidem nocerent.

»Audite ergo correctiones meas, et judicium labiorum meorum attendite.« Quia vestrae, inquit, correctiones erroneae sunt, vos correctiones meas audite, quae a veritate non recedunt, ut vel correctum judicium suscipiatis. »Nunquid Deus indiget vestro mendacio, ut pro illo loquamini dolos?« Hoc autem ideo dicit, quia quasi Dei justitiam defendentes eum superius redarguebant. »Nunquid faciem ejus accipitis ut pro Deo judicare nitimini?« Dei enim faciem, id est Dei visum et cognitionem se habere simulant, qui aliorum occulta judicare praesumunt. Hoc enim solius Dei est. »Aut placebit ei, quem celare [Col. 0598B] nemo potest? aut decipietur, ut homo, vestris fraudulentiis? Ipse vos arguet, quoniam in abscondito faciem ejus accipitis.« Ac si dicat: Cum Deus omnia noverit, cui fraus nunquam placet, ipse vos arguet. Quare? quoniam in abscondito faciem ejus accipitis. In abscondito quidem, quoniam aliter in corde sentitis, aliter voce profertis. Inquantum enim Dei voluntatem homo intelligit, intantum ejus faciem accipit. Merito igitur redarguuntur, qui ea etiam quae bene intelligunt male loquuntur.

»Statim ut se commoverit, turbabit vos, et terror ejus irruet super vos.« Quamvis enim Deus immutabilis sit, commoveri tamen et irasci dicitur, quando in peccatores dignam ultionem exercet. Hoc autem erit in judicio, quando dignam pro suis factis [Col. 0598C] sententiam audient. »Memoria vestra comparabitur cineri, et redigentur in lutum cervices vestrae.« Quia enim caro hominis pulvis et cinis est, recte iniquorum memoria cineri comparatur, siquidem cum carne simul perit et deficit. Non enim scribuntur in libro vitae. In lutum autem eorum cervices rediguntur, quia quomodocunque superbiant, terra tamen sunt, et in terram revertuntur. »Tacete paulisper, ut loquar quodcunque mihi mens suggesserit.« Ac si dicat: Nolite carnaliter impedire quae spiritualiter profero, vos enim lingua, ego mente loquor. »Quare lacero carnes meas dentibus meis, et animam meam porto in manibus meis?« Carnes enim suas dentibus suis lacerat, qui ea, quae carnaliter egit, suis verbis aperte redarguit. Animam [Col. 0598D] vero suam in manibus portat, qui vitam suam ostendere et manifestare non erubescit. Hoc autem viri sancti aliquando faciunt, ut caeteris bene vivendi, et sua peccata confitendi exemplum tribuant.

»Etiam si occiderit me in ipso sperabo.« Valde, inquit, me flagellavit, sed si forte super flagella mortem quoque addere voluerit, ergo tamen nihilominus in ipso sperabo. Desperavi enim de mundo, [Col. 0599A] nullam spem habeo nisi in Deo; nemo mihi mea flagella improperando objiciat, quia neque mors, neque vita, neque tribulatio aliqua poterit me separare a charitate Dei.

»Verumtamen vias meas in conspectu ejus arguam, et ipse erit Salvator meus.« Faciat, inquit, quod vult flagellet, quantum vult; verumtamen vias meas arguam, opera mea reprehendam, non me timore excusabo: ipse enim videt omnia, in conspectu ejus sunt omnia, et ipse erit Salvator meus. »Non enim veniet in conspectu ejus omnis hypocrita.« Unde manifestum est me hypocritam non esse. Venient enim aliquando, sed modo venire nolunt, quia peccata sua confiteri erubescunt. Sive etiam non venient in conspectu ejus, quia illis iratus Dominus [Col. 0599B] oculos suos avertet ab eis. »Audite sermonem 247 meum, et aenigmata percipite auribus vestris.« In eo quod aenigmata dicit, se figuraliter loqui insinuat, non tamen quod figuraliter omnia accipi debeant. »Si fuero judicatus, scio quod justus inveniar. Quis est, qui judicet me, veniat, quare tacens consumor?« Nihil enim, ut Apostolus ait, sibi conscius erat; unde in sequentibus ait: »In omni vita mea non reprehendit me cor meum.« Per quod datur intelligi quia quamvis sine peccato non esset (siquidem ipse aliquando peccatorem se vocat) peccatum tamen non fecit, per quod injustus debeat judicari, ideoque libere judicem quaerit, et ut veniat, rogat, et quia non venit, tacens, et exspectans, et judicium audire desiderans, dolore consumitur. [Col. 0599C] Hoc autem ideo quia, si judicaretur, peccatum illud, pro quo flagellabatur, ei manifestari necesse est. Nihil enim aliud erat, pro quo judicium timuisset. Unde et sequitur:

»Duo tantum ne facias mihi, et tunc a facie tua non abscondar. Manum tuam longe fac a me, et formido tua non me terreat.« Hoc autem tale est ac si diceret: Cessent flagella, cesset et formido. Quia enim flagellor, quamvis quid peccaverim ignorem, me tamen multum deliquisse timeo, cum te neminem injuste flagellare posse considero. Insuper etiam, quia nondum flagellare cessas, nondum peccatum hoc esse solutum vehementer formido. Si igitur his duobus solutus fuero, tunc a facie tua non abscondar, sed ultro me ante faciem tuam ad judicium [Col. 0599D] praesentabor. Voca me, et ego respondebo tibi, testimonium videlicet reddente mihi conscientia mea. »Aut certe ego loquar. Et omnem vitam, et conscientiam meam tibi confitebor. Et tu responde mihi;« id est si aliquid confiteri omisero, vel si quid in me dignum poena et flagellis inveneris, ostende mihi. Et hoc est, quod ait: »Quantas habeo iniquitates et peccata, scelera mea et delicta ostende mihi.« Felix conscientia, quae tam secure judicari postulat; ipsa enim peccati inculcatione, qua dicit puniendum iniquitate, peccata, scelera et delicta, nihil se puniendum peccasse ostendit, quamvis aliqua differentia in his esse possit. »Cur faciem tuam abscondis, et arbitraris me inimicum [Col. 0600A] tuum? Contra folium, quod vento rapitur, ostendis potentiam tuam, et stipulam siccam persequeris.« Faciem suam illi Deus abscondere dicitur, cui se iratum esse ostendit. Non autem inimicum suum beatus Job Deum arbitrabatur, sed quia eum affligebat, inimicus ejus cum hominibus putabatur. Constat igitur, quia secundum opinionem hominum loquitur. Folio, et stipulae vir sanctus se comparat, dicens, se Dei indignationi et irae nullatenus resistere posse. Cui enim Deus irascitur, facile quidem daemonum impetu in infernum rapitur, et quasi sicca stipula ibidem comburitur. »Scribis enim contra me amaritudines, et consumere me vis peccatis adolescentiae meae.« Quia enim quod scribitur permanet, sua flagella scripta esse dicit, [Col. 0600B] quoniam a se nullo modo recedere sentit. Quia vero in quibus peccaverit, ignorabat, adolescentiae peccata posuit quorum usquequaque securus non erat; siquidem illa aetas infirma et inscia facile peccat, in illis tamen peccatis consumi non debet, qui majori succedente aetate, quod ignoranter fecit, scienter emendat. »Posuisti in nervo pedem meum, et observasti omnes semitas meas, et vestigia pedum meorum considerasti.« In via enim sumus, et quanto tempore vivimus quasi solutis pedibus ad vitae hujus terminum currimus, ad quem postquam venimus, quia ulterius currere non possumus, in nervo quodammodo pedem tenemus. Beatus igitur Job, dum pedem se in nervo tenere asserit, cursum suum jam ad finem venisse arbitratur. Semitas autem nostras [Col. 0600C] et vestigia pedum nostrorum Deus considerat, quia quid agamus, vel quae exempla caeteris relinquamus, intuetur. Quid enim sunt vestigia pedum, nisi exempla operum? »Qui quasi putredo consumendus sum, et quasi vestimentum, quod comeditur a tinea.« Caro enim hominis in putredinem resoluta, vermes ex se generat, a quibus consumitur, sicut ex vestimento tinea oritur a qua vestimentum ipsum consumitur.



CAPUT XIV.

»Homo natus de muliere, brevi vivens tempore, repletur multis miseriis.« Homo enim mollis et fragilis est, quia de muliere natus est. Qui et brevi tempore vivit, et multis miseriis repletur: miser igitur homo. »Qui quasi flos egreditur, et conteritur, [Col. 0600D] et fugit velut umbra, et nunquam in eodem statu permanet.« In primaeva namque aetate, tener, floridus et pulcher apparet; dein vero accessu temporis, jam aegritudine, multisque necessitatibus conteritur. »Et fugit velut umbra,« quia crescendo et senescendo deficit. »Et nunquam in eodem statu permanet;« quia nunc infans, nunc puer, nunc adolescens, nunc juvenis, nunc senex, nunc sanus, nunc aeger, nunc laetus, nunc tristis, aliisque multis modis mutabilis, nunquam in eodem statu permanet. »Et dignum ducis super hujuscemodi aperire oculos tuos, et adducere eum tecum in judicium.« Deus super hominem oculos aperit, quia ejus facta et cogitationes subtiliter investigat. »Quis potest facere [Col. 0601A] mundum de immundo conceptum semine? Nonne tu qui solus es?« Subauditur, mundus: quia enim in originali peccato omnis homo concipitur et nascitur, non immerito de immundo semine conceptus dicitur: 248 quem tamen suo sanguine et aqua baptismatis ille mundavit, qui solus est. Quia enim Deus semper est, idem est, immutabilis est, et cunctis rebus, et temporibus semper praesens est, ideo ipse solus est, quia nulla alia res ita est. »Breves dies hominis sunt, numerus mensium ejus apud te est. Constituisti terminos ejus qui praeteriri non poterunt.« In Dei namque providentia dierum, et mensium, et annorum nostrorum numerus positus est, et ipse quidem est terminus, ad quem usque venire possibile est, ultra vero impossibile. Nam et [Col. 0601B] si Ezechiae lacrymis donatum est ut quindecim annos superviveret, sic quoque a Deo constitutum erat ut hoc lacrymis et orationibus impetraret; ita enim scriptum est: »Audivi orationem tuam et lacrymas tuas: ecce adjiciam super dies tuos quindecim annos (IV Reg. XX, 5).« Sequitur: »Recede paululum ab eo, ut quiescat, donec optata veniat sicut mercenarii dies ejus [(343) 1Kb] .« Recede, inquit, modo paululum a flagellis, ut homini subito morituro quiescere liceat, donec dies ejus veniat, quem ipse non minus quam mercenarius diem suum venire desiderat. Cupiunt enim sancti mori et esse cum Christo, quatenus sui laboris mercedem suscipiunt. Unde et sequitur:

»Lignum habet spem, si praecisum fuerit, rursum [Col. 0601C] virescit; si senuerit in terra radix ejus, et in pulvere emortuus fuerit truncus ejus, ad odorem aquae germinabit, et faciet comam, quasi cum primum plantatum est.« Hoc autem de illo ligno intelligi debet, quod plantatum est secus decursus aquarum, fructum boni operis ferre non cessat. Praeciditur autem hoc lignum, quando homo moritur. Senescit autem radix ejus in terra, et truncus in pulvere moritur, quando corpus hominis pro temporis longitudine solvitur, et in pulverem redigitur; sed sicut sperat iterum virescit, et ad odorem aquae germinabit, quia flatione sancti Spiritus quandoque resurget. De hac enim aqua Dominus ait: »Qui credit in me, flumina de ventre ejus fluent aquae vivae (Joan. VII, 38).« Quod mox [Col. 0601D] evangelista exponit, dicens: »Hoc autem dicebat de Spiritu sancto, quem accepturi erant credentes in eum (ibid., 39).« Faciet autem comam quasi a principio, quia ad eam pulchritudinem rediget, in qua ab initio creatus est.

»Homo vero cum mortuus fuerit, et nudatus, atque consumptus, ubi quaeso est? Quomodo si recedant aquae de mari, et fluvius vacuefactus arescat: sic homo cum dormierit, non resurget, donec atteratur coelum, non evigilabit, nec consurget de sommo suo.« Sicut per lignum intelligis [Col. 0602A] justum, ita et per nominem intellige peccatorem. De talibus enim dicitur: »Vos autem sicut homines moriemini (Psal. LXXXI, 7).« Hic ergo homo, postquam moritur, et carne nudatur, et vermis consumitur, non resurget, neque evigilabit, neque de mortis somno consurget, donec coelum atteratur, ut fiat coelum novum et terra nova. Mari autem et fluviis comparatur homo, quia sicut recedentibus aquis, locus maris et fluviorum vacuus remanet, ita anima recedente, siccum et vacuum remanet corpus.

»Quis mihi tribuat, ut in inferno protegas me, et abscondas me, donec pertranseat furor tuus;« id est, donec Christi morte intercedente ira tua mitigetur; »et constituas mihi tempus, in quo recorderis mei?« Scio, inquit, quia in infernum descendam; [Col. 0602B] sed quis ibi, nisi tu, a tormentorum poenis me proteget et liberabit? Tempus autem eis ad misericordiam constitutum, Christi passio fuit, quoniam tunc ad inferos descendens justorum animas eripuit et liberavit, secundum illud: »O mors ero mors tua; morsus tuus ero, inferne (Ose. XIII, 14).«---»Putas ne mortuus homo rursum vivet?« Haec in persona infidelium dicit, sicut sequentia manifestant: »Cunctis diebus, quibus nunc milito, exspecto donec veniat immutatio mea.« Nisi enim resurrectionem crederet, frustra quidem militaret, et carnis hujus immutationem exspectaret. »Omnes enim, ut ait Apostolus, resurgemus, sed non omnes immutabimur (I Cor. XV, 51).«---»Vocabis me, et ego respondebo tibi, operi manuum [Col. 0602C] tuarum porriges dexteram.« »Vocabis, inquit, me,« quia de terrae pulvere me surgere praecipies. »Et ego respondebo tibi,« quia illico resurgam. Eis autem Dominus dexteram porriget, quos ad se miserando trahere dignabitur. »Tu quidem gressus meos dinumerasti;« quia quid egerim, et qualiter vixerim, non ignoras. »Sed parce peccatis meis;« quia nisi in tua misericordia nemo salvabitur.

»Signasti quasi in sacculo delicta mea, sed curasti iniquitatem meam.« Ea delicta in sacculo sunt, quae intus occultata foris non apparent; signata autem sunt, quia divinis oculis notata suo tempore manifestabuntur. Quod autem ait: »Sed curasti iniquitatem meam,« propter flagella dicere videtur. Sequitur:

[Col. 0602D] »Mons cadens defluit; et saxum transfertur de loco suo, lapides excavant aquae, et alluvione paulatim terra consumitur, et hominem ergo similiter perdes.« Ut enim quidam ait: Nemo repente fit turpissimus, sed paulatim sordibus sordescit, et crescente tentatione semper seipso turpior fit, et ita paulatim per momenta cadit, donec ultimi casus sententiam suscipiat. Sicut et mons paulatim cadens, defluit et minuitur, et saxum paulatim movetur de loco suo, et aqua paulatim cavat lapides, et terra paulatim alluvione consumitur. Felix, qui haec semper [Col. 0603A] in mente habet et tentationem latenter subintrantem a se repellit.

249 »Roborasti eum paululum, ut in perpetuum transiret.« Roboravit enim Deus hominem, ut in perpetuum transiret, quia ad suam similitudinem fecit eum, ut viveret in aeternum. Sed hoc paululum, quia cito eum vinci, et peccare permisit, unde et subditur:

»Immutabis faciem ejus, et emittes eum.« Quoniam similitudine Dei amissa mortuus est, et quotidie quidem immutatur et emittitur, quia paulatim hominis pulchritudine deficiente tandem pulvis in pulverem revertitur. Sequitur:

»Sive nobiles fuerint filii ejus, sive ignobiles, non intelliget. Attamen caro ejus, dum vivet, dolebit, [Col. 0603B] et anima illius super semetipso lugebit.« Quamvis enim peccator, quandiu vivit, pro filiis suis, quos ditare vult, etiam peccando, laborare non cessat, tamen postquam moritur, quales sint, et quomodo se habeant, non intelligit. Dolet enim caro ejus dum vivit, quia, ut modo diximus, se fatigando in hac vita non quiescit. Et anima illius super seipso lugebit, quoniam hinc transiens, quamvis infructuose peccata sua tamen poenitendo deplorat.



CAPUT XV.

»Respondens autem Eliphaz Themanites, dixit: Nunquid sapiens respondebit, quasi in ventum loquens, et implebit ardore stomachum suum?« Ac si dicat: In hoc enim insipiens comprobaris, quia verba inutilia, et vento et inflatione plena profers, [Col. 0603C] et quasi stomachatus, cum ardore, et ira et indignatione respondes, vocans nos mendaces, dolosos et fraudulentos. Sed quid mirum, cum Deum ipsum arguere non timeas? Et hoc est, quod ait: »Arguis verbis eum qui non est aequalis tui, et loqueris quod tibi non expedit.« Hoc autem fortasse ideo dicit, quia vir sanctus supra dixerat: »Si judicatus fuero, scio quod justus inveniar.« Impossibile enim esse putat ut uterque justus sit, et qui flagellat, et qui flagellatur. »Quantum in te est evacuasti timorem, et tulisti preces coram Domino.« Quantum, inquit, in te est, quantum in tuis verbis, si bene considerata fuerint, apparet, tu nequaquam Deum times, cum judicas; quis est qui judicet me? et similia, et tamen preces coram Domino fundis, ac si [Col. 0603D] bene promeruisses, dicens: »Sed parce peccatis meis,« et alia multa. »Docuit enim iniquitas tua os tuum, et imitaris linguam blasphemantium.« Taliter, inquit, loqui non ab alio, quam ab iniquitate tua didicisti. Tunc enim iniquitas os docet, cum malum quod mente concipitur ore profertur. Linguam autem blasphemantium imitantur, qui contra Deum loqui praesumunt. »Condemnabit te os tuum, et non ego, labia tua respondebunt.« Hoc autem tale est ac si diceret: Si teipsum bene consideras, nullum nisi te injustitiae tuae probatorem quaeres. Considera enim quid haec tua flagella significent. »Nunquid tu primus [Col. 0604A] homo natus es, et ante colles formatus es? Nunquid consilium Dei audisti, et inferior te erit ejus sapientia?« Tu, inquit, quasi dicat, disputare cum Deo cupis, ac si ei coaeternus esses, et ejus consilium et sapientiam cognovisses; sed qua temeritate adversus Deum contendere audes, qui nos quoque sapientia et intelligentia non excellis? Hoc est enim quod ait: »Quid nosti quod ignoremus? Quid intelligis quod nesciamus? Et senes et antiqui sunt in nobis, multo vetustiores quam patres tui.« Haec verba ibi respondere videntur, ubi Job superius dixit: »In antiquis est sapientia, et in multo tempore prudentia.« Unde manifestum est Eliphaz non bene ejus verba intellexisse. Merito ergo aenigmata vocantur, quae ab ipsis quoque, quibus Job loquebatur, non [Col. 0604B] intelligebantur. Sequitur:

»Nunquid parum est, ut consoletur te Deus, sed verba tua prava hoc prohibent.« Ac si dicat: Jam tibi Deus pepercisset, si humiliatus ejus misericordias quaesiisses; sed quia superbus es et justum te existimans corde elevaris, et quia contra Deum superbiae spiritu intumescis, et hujusmodi sermone loqueris, ideo ejus misericordiam invenire non potes; et hoc est quod dicit: »Quid te elevat cortuum et quasi magna cogitans attonitos habes oculos? Quid tumet contra Deum spiritus tuus, ut proferas de ore tuo hujusmodi sermones? Quid est homo, ut immaculatus sit, et ut justus appareat natus de muliere?« Hic apertissime ejus verba redarguit. »Ecce inter sanctos ejus nemo immutabilis [Col. 0604C] est, et coeli non sunt mundi in conspectu ejus, quanto magis abominabilis et inutilis homo, qui bibit quasi aquam iniquitatem?« Quidquid enim Deus non est, quomodolibet mutabilis est. Possumus autem per sanctos et per coelos eos intelligere qui adhuc in terris positi coelicam et angelicam vitam ducunt. Unde et Apostolus taliter in mundo vivens dicebat »Nostra autem conversatio in coelis est (Philip. III, 20).« Et isti quidem in conspectu ejus, quem nihil latet, mundi non sunt, quia quandiu hic vivunt, penitus sine peccato esse non possunt. Quid igitur faciet homo, quid faciet peccator, et abominabilis et inutilis, qui bibit quasi aquas iniquitatem, cui peccare nullus labor esse videtur, qui tandiu peccat, donec iniquitate sit ebrius, et quasi [Col. 0604D] aquis totus repletus? Sequitur:

»Ostendam tibi, audi me: quod vidi, narrabo tibi. Sapientes confitentur, et non abscondunt patres suos, quibus solis data est terra, et non transibit alienus per eos.« Ne forte me, inquit, mentiri arbitreris, 250 non quae audivi; sed quae vidi narrabo tibi. Quamvis sapientes libenter confitentur, et non abscondunt patres suos, id est dicta patrum suorum, ea in veneratione habent, et in auctoritate suscipiunt. Quibus solis videlicet sapientibus data est terra [(344) 1Kb] . Et non transibit alienus per eos, sicut per te modo transisse, teque vastasse dubium [Col. 0605A] non est. Hoc enim si ad litteram intelligatur, falsum est; neque enim soli sapientes terram possident, et ea ipsa, quam possident, saepe eis violenter aufertur. Si autem per terram carnem intelligamus, verum est, quia ipsi soli carnem suam bene regunt, et possident, et alienos, vitia scilicet et malignos spiritus ab ea procul repellunt:

»Cunctis diebus suis impius superbit, et numerus annorum incertus est tyrannidis ejus. Sonitus terroris semper in auribus illius, et cum pax sit, semper insidias suspicatur; non credit, quod reverti possit de tenebris ad lucem, circumspectans undique gladium.« Ac si dicat: Haec sunt, quae ego vidi et quae vera esse cognosco. Impius nunquam a superbia cessat, quamvis incertus sit, quando tempore [Col. 0605B] vivat, et suam iniquitatem exerceat, et quia prava conscientia semper eum sollicitat, omni sonitu movetur, omnique rumore terretur; et ideo quamvis sit pax, ipse tamen insidias timens, semper credit hostes adesse. Unde fit ut quasi desperatus, nunquam ad lucem et ad pacem se posse redire confidat; mortem, et gladium undique exspectans, omnes enim timet, quoniam omnes offendit; et dum secundum se alios metitur, nullum sibi parcere credit; siquidem nec ipse alicui pepercit.

Cum se moverit ad quaerendum panem, novit, »quod paratus sit in manu ejus tenebrarum dies. Terrebit eum tribulatio, et angustia vallabit eum, sicut regem, qui praeparatur ad praelium.« Per panem omne stipendium, quo vivimus et sustentamus, [Col. 0605C] intelligimus. Impius ergo, quia de sola iniquitate et rapina vivit, quando se movet ad quaerendum panem, id est vitae hujus quaelibet necessaria, bene intelligit, quod paratus sit in manu ejus tenebrarum dies, quia non dubitat, dum taliter agit, mortem sibi, et tenebras, et aeternam damnationem esse paratam. Ideoque terret eum tribulatio et angustia, quia non solum praesentia, sed etiam aeterna supplicia pertimescit. Rex autem, qui ad bella paratur, non solum hostes timet, verum etiam suos, ne forte tradatur. Sic et iniquus, qui cunctis est odiosus, non solum quos offendit, timet, sed etiam quos non offendit. »Tetendit enim adversus Deum manum suam, et contra Omnipotentem roboratus est; cucurrit adversus eum erecto collo, et pingui cervice [Col. 0605D] armatus est.« Ille enim adversus Deum manum suam tendit, et contra Omnipotentem roboratur, et adversus eum erecto collo, et pingui superbaque cervice currit, et armatur, qui, de ejus misericordia desperans, cunctis criminibus et facinoribus eum contra se provocare non timet. Qui enim ab iniquitate non cessat, quodammodo semper cum Deo praeliatur. »Operuit faciem ejus crassitudo, et de lateribus ejus a ruina dependet.« Quid per faciem et latera iniqui, nisi ejus propinquos et familiares intelligimus, qui et coram eo semper assistunt, et ab ejus latere non recedunt? Hi autem a ruina et crassitudine onerati sunt, quoniam omni iniquitate superabundant. Unde Psalmista ait: »Prodiit quasi ex [Col. 0606A] adipe iniquitas eorum, et transierunt in dispositionem cordis (Psal. LXXII, 7).« Qualis enim paterfamilias, tales et domestici ejus. »Habitabit in civitatibus desolatis et in domibus desertis, quae in tumulos sunt redactae.« Civitates desolatae et domus desertae peccatorum hominum conventicula sunt, quae omni bonitate, justitia et sanctitate sunt destituta, in quibus etiam vitiis dominantibus totum divini operis aedificium destructum est, id est, in tumulos redactum. In talibus igitur civitatibus habitat impius, quoniam omne animal sibi similia diligit. »Non dubitatur, nec perseverabit substantia ejus, nec mittet in terram radicem suam.« Non enim ditari potest, qui aeternorum bonorum nihil habet. Valde enim dives ille pauper factus erat, qui guttam aquae [Col. 0606B] a Lazaro petebat. Substantia vero ejus non perseverabit; »quia cum interierit, non sumet omnia, neque descendet cum eo gloria domus ejus (Psal. XLVIII, 18).«---»Nec mittet in terram radicem suam, quoniam evellet eum Dominus de tabernaculo suo, et radicem ejus de terra viventium. Non recedet de tenebris, ramos ejus arefaciet flamma, et auferetur spiritu oris ejus.« Semper mali in inferno et in tenebris erunt. Quorum ramos flamma arefaciet, quia eorum propinquos et familiares ignis aeternus et inexstinguibilis cruciabit. Et auferetur spiritu oris sui, quoniam propter superbiam suam damnabitur, et propter blasphemiam, quam locutus est. »Non credet frustra errore deceptus, quod aliquo pretio redimendus sit.« Iniquus enim errore deceptus [Col. 0606C] desperavit, neque credit, quod aliquo pretio redimi possit. Sed non frustra, quoniam secundum fidem suam eveniet ei: nunquam enim redimetur; nunquam redimi potest, qui desperat de redemptione. »Antequam dies ejus impleantur, peribit et manus ejus arescent.« Cum ante diem dispositum homo non moriatur, quid est quod hic dicitur: antequam dies ejus impleantur, peribit 251, nisi quod dies ejus, non dies a Deo dispositos intelligere debemus, sed quos ipse impius sibi disposuit, dum stulte se tanto tempore vivere speravit? Quia igitur non tantum vivit, quantum speravit, ante perit impius quam dies ejus impleantur. Manus autem ejus arescent, quia qui modo non laborant postea laborare non poterunt. »Laedetur quasi vinea [Col. 0606D] in primo flore botrus ejus, et quasi oliva projiciens florem suum.« Cum enim in judicio sancti resurgent, et primum suae pulchritudinis florem et decorem recipient; tunc iniqui, audita sententia, laedentur, quoniam eumdem immortalitatis et vitae florem, quem suscepisse videbantur, amittent; siquidem in morte semper erunt. »Congregatio enim hypocritae sterilis, et ignis devorabit tabernacula eorum, qui munera libenter accipiunt.« Ideo enim talis congregatio, quasi vinea in primo flore laedetur, quoniam sterilis, et sine fructu boni operis apparebit. Ignis vero devorabit tabernacula eorum qui munera libenter accipiunt, quoniam eorum corpora aeternis tradentur incendiis qui vel justitiam vendunt, [Col. 0607A] vel pro munere laudis omnia faciunt, de quibus Dominus ait: »Amen dico vobis, receperunt mercedem suam (Matth. V, 16).« Concepit dolorem, »et peperit iniquitatem, et uterus ejus praeparat dolos.« Hypocrita enim dolorem mente concipit, iniquitatem opere parit, quoniam ejus pectoris uterus dolos semper et insidias aliis praeparat.



CAPUT XVI.

»Respondens autem Job dixit: audivi frequenter talia, consolatores onerosi omnes vos estis. Nunquid habebunt finem verba ventosa? Aut aliquid tibi molestum est, si loquaris? poteram et ego similia vestri loqui.« Non est, inquit, mihi novum [Col. 0607B] quod dicitis, et qua intentione dicatis non ignoro, qui sub specie consolationis, ipsa consolatione me privare nitimini [(345) 1Kb] . Sed nunquid habebunt finem haec verba quae superbiae vento plena sunt, et si a veritate aliquando non devient? Sed ideo fortasse loqueris, quia nihil molestum est tibi loquenti, quoniam ego omnia patienter audio. Poteram et ego similiter loqui, si verba ventosa et otiosa peccato carerent. »Atque utinam esset anima vestra pro anima mea!« Ut in vobis cognoscere possitis qualiter afflictis compati debeatis. »Consolarer et ego vos sermonibus, et moverem caput meum super vos, roborarem vos ore meo, et moverem labia mea, quasi parcens vobis.« Si vos, inquit, in hac afflictione essetis, ego vos aliter sermonibus consolarer, et moverem [Col. 0607C] caput meum super vos, quia mentem meam inclinarem et flecterem ad misericordiam. Roborarem vos ore meo, quoniam non simulate, sed verae consolationis vos verbis firmarem. Et moverem labia, non quasi increpans et subvertere volens, sed quasi parcens vobis. Sic enim debemus consolari afflictos. Sequitur:

»Sed quid agam? Si locutus fuero non quiescet dolor meus, et si tacuero, non recedet a me. Nunc autem oppressit me dolor meus, et in nihilum redacti sunt omnes artus mei.« Haec autem etiam si ad litteram de Job fortasse intelligi possint, allegorice tamen de Ecclesia intelliguntur. Dicat igitur Ecclesia: Si locuta fuero non quiescet dolor meus. Dolet enim Ecclesia, sive loquatur, sive taceat, quia [Col. 0607C] et quando loquitur non corriguntur mali, et ejus silentio aliquando deteriores fiunt. Et si igitur doleat, quia mali non corriguntur, loqui tamen debet, ut et boni meliores fiant, et mali excusationem non habeant. »Nunc autem oppressit me dolor meus.« Nunc, inquam, quando adversum me loquitur Eliphaz, id est quando haeretici me impugnant; »et in nihilum redacti sunt omnes artus mei,« quoniam omnia membra Ecclesiae eorum blasphemiis scandalizantur. Aliquando enim in tantum haereticorum crevit multitudo, ut Ecclesia catholica ad nihilum redacta et [Col. 0608A] penitus putaretur esse destructa. Hoc enim sciunt qui Ariminense concilium noverunt.

»Rugae meae testimonium dicunt adversum me, et suscitatur falsiloquus adversus faciem meam, et contradicens mihi.« Ecclesia enim, quantum ad bonos, neque maculam habet, neque rugam. Sed quia haeretici et caeteri iniqui filii Ecclesiae sunt, qui et in locutione sunt duplices, et mala vetustate senescentes, rugosa facie matris pulchritudinem amiserunt. Ideo sancta Ecclesia rugas habere perhibetur. Et hae quidem rugae adversum eam testimonium dicunt, quia duplicitate sermonis, et syllogismorum sophismatibus semper haeretici Ecclesiae contradicunt. Hi autem sunt falsiloqui et mendaces, qui ut veritati resistant, a diabolo suscitantur; unde [Col. 0608B] adhuc subditur:

»Collegit furorem suum in me, et comminans mihi infremuit contra me dentibus suis.« Colligebant enim haeretici furorem suum contra Ecclesiam, quando undique congregati, ut insani et furibundi adversum eam concilium faciebant. Comminabantur autem ei, et dentibus in eam fremebant, quia per principes, quos subverterant, exsilia, mortem, et carcerem sanctis inferebant. Lege historias, ita invenies.

»Hostis meus terribilibus oculis me intuitus 252 est.« Per motum exteriorem, mentis affectionem designat. »Aperuerunt super me ora sua exprobrantes, percusserunt maxillam meam, saturati sunt poenis meis.« Aperuerunt, inquit, ora [Col. 0608C] sua super me, non solum contradicentes, verum etiam opprobria et convicia ingerentes. Percusserunt autem maxillam meam, palam, et in manifesto mihi insultantes. Sic enim Apostolus ait: »Sustinetis enim, si quis in faciem vos caedit (II Cor. XI, 20).« Saturati autem sunt poenis meis, quia mea afflictio eorum refectio est.

»Conclusit me Deus apud iniquum, et manibus impiorum me tradidit.« Temporaliter enim sanctos suos Deus affligi, et occidi permisit, ut et iniquorum poena, et sanctorum gloria inde major cresceret. »Ego ille quondan opulentus repente contritus sum.« Hoc ideo dicit, quoniam et tyrannorum persecutione et haereticorum deceptione, multos [Col. 0608C] Ecclesia amisit, quibus recedentibus, cum prius plena videretur, postea vacua apparuit. »Tenuit cervicem meam, et confregit me, et posuit me sibi quasi signum.« Cervicem enim Ecclesiae iniquorum multitudo aliquando tenuit, quia loquendi libertatem quibusdam ademit. Apostoli autem cervicem tenere non potuit, unde ipse quoque vinctus in Domino dicit: »Sed verbum Dei non est alligatum (II Tim. 29).« Signum autem ad hoc ponitur, ut sagittarum ictibus feriatur. In signum igitur sancti positi erant, quia undique persecutionem telis tundebantur. »Circumdedit me lanceis suis, convulneravit [Col. 0609A] lumbos meos.« Hoc et ad litteram verum est; quamvis per lanceas vitia intelligere possimus, quibus Christifideles vulnerantur, dum quorumdam mentes ad luxuriam inclinant. Sed quia non paucos in lumbis ferit, ideo non vulneravit, sed convulneravit, dixit; unde et subditur. »Non pepercit, et effudit in terra viscera mea.« Non pepercit quidem, quia exterius affligendo, et interius mala suggerendo persecutus est eam. Viscera autem ejus in terram effudit, quia etiam de sapientioribus aliquando ad terrena et saecularia deflexit. Tales enim viscera dicuntur, quia menti ei cordi sunt propinquiores. »Concidit me vulnere super vulnus, irruit in me quasi gigas.« Vulnere enim super vulnus eam concidit, quia et interius et exterius [Col. 0609B] multa telorum varietate eam percussit. Bene autem malignus spiritus propter saevitiam et fortitudinem giganti comparatur.

»Saccum consuit super pellem meam, et operuit cinere carnem meam.« Hoc Ecclesia secundum eos dicit; qui post peccata ad poenitentiam sunt conversi. Sed quia diaboli suggestione peccaverunt, ipse et sacco et cinere eos operuit; siquidem ipse causa fuit ut isti ita poenitere debuissent. »Facies mea intumuit a fletu, et palpebrae meae caligaverunt.« Hoc juxta litteram ad eosdem poenitentes sua peccata deflentes referri potest. Allegorice autem facies et palpebrae Ecclesiae doctores intelliguntur, in quibus et major pulchritudo apparet, et eam vigilantes custodiunt. Hi autem aliorum peccata [Col. 0609C] plangunt, et plangendo caligant, quia dum eos incorrigibiles cernunt, quasi jam fatigati a vigiliis tepescunt. Sequitur:

»Haec passus sum absque iniquitate manus meae, cum haberem mundas ad Deum preces.« Huc usque Ecclesia. Nunc autem loquitur Christus, ac si dicat: Quid mirum, o Ecclesia, si te inimicus afflixit, quae utique sine peccato non es, cum et me, qui peccatum non feci, sit crudelissime persecutus? »Terra ne operias sanguinem meum, neque inveniat locum in te latendi clamor meus.« Ecclesia enim, pro firmitate et stabilitate sua, terra vocatur. Haec autem non operuit sanguinem Christi, quia jam ubique gentium ejus passionem, et mortem praedicavit, et ejus sanguinem melius clamantem, ut ait [Col. 0609D] Apostolus (Hebr. XII, 24), quam sanguis Abel, cunctis gentibus revelabit. Hic autem clamor latendi locum in Ecclesia invenisset, si Christi mortem Ecclesia celasset. »Ecce enim in coelo testis meus, et conscius meus in excelsis.« De hoc et in Evangelio ait: »Ego testimonium perhibeo de meipso, et testimonium perhibet de me, qui misit me Pater (Joan. VIII, 18).« Ipse igitur mihi testis est, ipse mihi conscius est, quod absque iniquitate manus meae passus sum. »Verbosi amici mei, ad Deum stillat [Col. 0610A] oculus meus.« Huc usque Christus. Hinc autem Ecclesia suae locutionis ordinem tenet. Verbosi, inquit, amici mei, id est haeretici, qui me diligere debuerant, verborum suorum affluentia mihi detrahere non cessant; ideoque stillat oculus meus, non solum meas deflens calamitates, sed etiam illorum errores. »Atque utinam sic judicetur vir cum Deo, quomodo judicatur filius hominis cum collega suo.« In hominum namque judicio causa ventilatur, donec veritas innotescat. Tale igitur judicium optat, quatenus certissime intelligat, quare Deus haereticorum insaniam patiatur, et quare sanctorum innocentiam non liberet. Quantum enim ad humanum judicium spectat, valde justius esse videtur ut mali affligantur quam boni. Hujus autem tantae miseriae hanc solam [Col. 0610B] suscipit consolationem, quod haec vita praesens brevis est, et omnis haec tribulatio cito cum vita finitur. Et hoc est quod dicit: »Ecce enim breves anni transeunt, et semitam per quam non revertar ambulo.« Haec autem semita mors est, per quam non revertitur, qui nisi semel non moritur [(346) 1Kb] . Sive 253 etiam ambulat Ecclesia per semitam, per quam non revertetur, quia post hanc vitam, nullum laborem, vel angustias patietur.



CAPUT XVII.

»Spiritus meus attenuabitur, dies mei breviabuntur, et solum mihi super est sepulcrum.« Ac si dicat: Quia hinc transire desidero, vitam finire, dies breviare, et solum sepulcrum et mortem [Col. 0610C] exopto. Potest autem et de superbiae spiritu hoc intelligi, qui semper in sanctis attenuatur, quoniam humilitatis spiritus in eis assidue crescit. Qui quoniam huic mundo jam mortui sunt, dies suos breviatos, et solum sibi sepulcrum superesse dicunt. »Non peccavi, et in amaritudinis moratur oculus meus.« Non peccavi, inquit, ut sic affligi debuissem. Non enim propter peccata sua, sed quia Christum confitebantur SS. Martyres affligebantur. Sive etiam, hoc secundum perfectiores dicit, qui non sua, sed aliorum flebant peccata. Qua in re, quanto charitatis igne ferverent apertissime declaratur:

»Libera me, et pone me juxta te, et cujusvis manus pugnet contra me.« Libera me, inquit, de inimicorum insidiis, et pone me juxta te, et sicut [Col. 0610D] promisisti, non me deseras, neque derelinquas, et quicunque velit pugnet contra me, quia te auxiliante neminem timeo. »Cor eorum longe fecisti a disciplina, propterea non exaltabuntur.« Cor, inquit, eorum, subauditur, inimicorum et haereticorum, longe fecisti, id est longe fieri permisisti a disciplina veritatis. Ideoque non exsaltabuntur, sed usque ad inferiora humiliabuntur. Sequitur:

»Praedam pollicetur sociis, et oculi filiorum ejus deficient. Posuit me quasi in proverbium vulgi, [Col. 0611A] et exemplum sum coram eis.« Quis est iste qui praedam sociis pollicetur, qui et sic absolute hic ponitur, nisi malignus spiritus, qui tam iniquus est, ut in malis actis etiam sine nomine cognoscatur? Hic autem pollicetur sociis praedam, quia iniquorum mentes ad praedam et rapinas incitat et accendit. Qui utique et ejus socii sunt, quia simul cum eo mala operantur, et ejus filii, quia eum imitantur. Horum autem oculi deficient, quoniam eorum desiderium, et exspectatio nequaquam adimplebitur. Et quidem non sine Dei permissione Ecclesiam in proverbium vulgi, et in exemplum coram eis, id est coram sociis suis posuit, quia tanta calamitate sanctos oppressit, ut in proverbium et in exemplum calamitatis traherentur ab his qui aliis malum aliquod irrogabant. [Col. 0611B] Unde in Psalmis dicitur: »Posuisti nos in similitudinem gentibus (Psal. XLIII, 15).« Non enim pejus inimico suo quilibet se dicere posse putabat, quam ut talem te videam, quales sunt Christiani:

»Nunc autem derident me juniores temporum, quorum non dignabor patres ponere cum canibus gregis mei.« Cum enim haeretici Ecclesiae filii sint, non dubium est ea tempore esse juniores [(347) 1Kb] . Et horum quidem patres, haeresiarchae intelliguntur, ut Simon magus, Arrius, Sabellius, et Jovinianus. Hos autem Ecclesia cum canibus gregis sui ponere nolebat, quia sanctis praedicatoribus nunquam eos conjungere voluit. Tales enim canes oves Dei custodiunt, de quibus dicitur: »Lingua canum tuorum ex inimicis ab ipso (Psal. LXVII, 24).«

[Col. 0611C] »Caligavit ad indignationem oculus meus, et membra mea quasi in nihilum redacta sunt.« Quia, inquit, isti me irrident, et tu quasi non curans me, non ulcisceris; ideo indignatus oculus meus caligavit. Oculi enim Ecclesiae episcopi sunt, qui dum iniquos exaltari, et se deprimi et humiliari considerant, indignatione et stuporis admiratione aliquando caligant, quoniam gregem sibi commissum non tam diligenter custodiunt. Unde fit ut membra quasi in nihilum redigantur, quoniam, deficiente custodia subditorum, greges vitiorum morsibus laniantur.

»Stupebunt justi super hoc, et justus contra hypocritam suscitabitur, et tenebit justus viam [Col. 0611D] suam, et mundis manibus addet fortitudinem.« Hoc est quod modo dixerat, quia mali exaltantur et boni humiliantur. Super hoc stupebunt justi, cur hoc fiat nescientes. Sed tamen, ne membra penitus redigantur in nihilum, et innocens quidem contra hypocritam suscitabitur. Et justus tenebit viam suam, [Col. 0612A] quam pro indignatione ad horam reliquisse videbatur; [(348) 1Kb] viam enim suam justus tenet, quando assueto justitiae operi constanter insistit. Et mundis manibus addet fortitudinem, quia in sanctis operationibus fortius laborabit. Et dicet:

»Igitur vos omnes convertimini, et venite, et non inveniam in vobis ullum sapientem.« Quia, inquit, detersa oculorum caligine contra hypocritam insurgens viam meam teneo, ideo et vos Ecclesiae membra, quae jam pene ad nihilum redacta eratis, convertimini ad Dominum, et venite post me, id est imitatores mei estote, sicut et ego Christi. »Et non inveniam 254 in vobis ullum sapientem; quoniam sapientia hujus mundi stultitia est apud Deum.« Unde et Apostolus: »Si quis, inquit, videtur sapiens [Col. 0612B] inter vos, stultus fiat, ut sit sapiens (I Cor. III 18).« Et alibi: »Non multi sapientes, fratres, et non multi nobiles inter vos, sed quae stulta sunt mundi, elegit Deus, ut confundat sapientes (I Cor. I, 26).« Huc usque Ecclesia. Nunc autem Job, cujus verba haec sunt, sicut hujus sermonis principium de se specialiter dixit; ita et finem, ut de se spiritualiter intelligamus, insinuat.

»Dies mei transierunt, cogitationes meae dissipatae sunt, torquentes cor meum. Noctem verterunt in diem, et rursum post tenebras spero lucem.« Dies, inquit, mei, quos ideo meos dico, quia non mihi in eis, sed Domino vixi, et quos in Dei contemplatione et servitio transegi, jam transierunt. Cogitationes meae, quibus non saecularia, sed aeterna [Col. 0612C] cogitabam, quae et compunctione, et lacrymis cor meum torquebant; siquidem »cor contritum. et humiliatum Deus non spernit (Psal. L, 19),» quae noctem mihi in diem saepissime verterunt, quia non minus in nocte, quam in die me vigilare cogebant. Illae, inquam, tales meae cogitationes dissipatae sunt. Tantis enim angustiis premor, ut nihil me aliud cogitare delectet. Dolet igitur vir sanctus, quia pro carnis doloribus tanta contemplatione privatur. Sed ecce »rurum pest tenebras spero lucem,« quia post hujus afflictionis fatigationem, lucem et quietem exspectabo. Sed quid mihi prodest? Sequitur:

»Si sustinuero infernus domus mea est, et in tenebris stravi lectulum meum.« Ego, inquit, [Col. 0612D] lucem exspecto, et sustineo; sed tenebrae mihi sunt praeparatae. Scio enim quia in infernum descendam [(349) 1Kb] , qui utique locus est tenebrarum. »In tenebris stravi lectulum meum.« Stravit enim non in se, sed in primo homine, quia ipse materialiter in eo erat, quando Adam Dei mandatum transgrediens, [Col. 0613A] et sibi et humano generi in tenebris et in inferno lectum sternebat. »Putredini dixi pater meus es, mater mea et soror mea, vermibus.« Omnes cuim nostri parentes, qui jam praecesserunt, quid aliud sunt quam vermes et putredo; ex putredine igitur nati, in prutredinem redituri sumus. »Ubi est ergo nunc praestolatio mea, et patientiam meam quis considerat?« Si, inquit, anima in infernum, caro vero in putredinem, et vermes ire compellitur, ubi est ergo praestolatio mea? Quid exspectavi? Quid invenio? Quid ex hac tanta patientia mea consequor? Quis meam patientiam considerat? Ille utique de quo scriptum est: »Quoniam tu laborem, et dolorem consideras.«---»In profundissimum infernum descendent omnia mea: putas ne [Col. 0613B] saltem ibi erit requies mihi?« Quidquid enim inferius est, suis superioribus comparatum, infernus dici potest. Quia igitur locus ille poenalis, et coelo, et aere et terra inferior est, merito profundissimum infernum eum appellat. Ibi autem omnia sua descendere dicit, cum solam animam ibi descendisse manifestum fit, quoniam nihil aliud suum computabat, nisi illud quod secum ferebat. Quod autem ait; »Putasne saltem ibi erit requies mihi?« non desperando dicit; sed quia talis requies, non requies, sed poena putatur.



CAPUT XVIII.

»Respondens autem Baldad Suhites, dixit: Usque ad quem finem verba jactabis? Intellige prius, et sic loquamur:« Quod cum verba jactasse dicit, [Col. 0613C] eum de superbia et jactantia reprehendit. Quia vero intelligere admonet, quasi non intellexisset, eum deridet. »Quare putati sumus ut jumenta? Et sorduimus coram te, qui perdis animam tuam in furore tuo?« Haec ideo fortasse dicit, quia Job superius dixerat. »Interroga jumenta, et docebunt te.« Itemque: »Utinam taceretis, ut pateremini esse sapientes.« Quia vero illorum sententiam non sequebatur, contra animam suam eum agere cogitabant; ideoque hic dicitur: »Qui perdis animam tuam in furore tuo.« Omnis enim ista contentio ex eo maxime fiebat, quia beatus Job et juste et propter peccata sua se affligi non confitebatur. »Nunquid propter te derelinquitur terra, et transferentur [Col. 0613D] rupes de loco suo.« Ac si dicat: Si tu solus bene intelligis, totus mundus errat. Quod si ita est, necesse est ut et terra relinquatur, et mundus pereat. Rupes autem se et alios sapientes dicit, qui altitudine ingenii superexcellant. Hoc autem non poterit Job transferre de loco suo, quia suae intelligentiae stabilitate, quamvis mala sit, eos non poterit separare.

»Nonne lux impii exstinguetur? Nec splendebit flamma ignis ejus?« Quamvis, inquit, prava intelligentia impii aliquando luceat, et vera esse putatur, exstinguetur tamen et dissipabitur. Neque enim semper splendebit flamma ignis, id est ingenii ejus. Ignis enim et splendor mentis ingenium est.

»Lux obtenebrescet in tabernaculo illius, et lucerna, [Col. 0614A] quae super eum est, exstinguetur.« Impii tabernaculum caro est. In hoc autem lux tenebrescet; quando omnis ejus intelligentia falsa fuisse probabitur. Insuper et lucerna, quae super eum est, exstinguetur, quia non solum hoc quod mente concepit, verum etiam id quod ab 255 antiquis et suis superioribus didicit destruetur. Omnis enim erronea scientia evacuabitur. Verum quidem dicit Baldad; sed hoc tamen contra Job dicere non debuerat. Sequitur: »Arctabuntur gressus virtutis ejus, et praecipitabit eum consilium suum.« Quandiu enim impius vivit, per latam et spatiosam mortis viam incedens, et in sua virtute confidens, quidquid ejus voluntas fert operatur. Sed tunc quidem gressus ejus arctabuntur, quando ligatis manibus, et pedibus in tenebras projicietur; [Col. 0614B] unde et subditur: »Et praecipitabit eum consilium suum.« Non enim praecipitaretur, si non suo, sed sanctorum consilio credidisset. »Immisit enim in rete pedes suos, et in maculis ejus ambulat.« Pedes enim suos in rete misit iniquus, quia diaboli laqueis et deceptionibus tenetur, ne recto itinere incedere valeat. Et in maculis ejus ambulat, quia de vitiis in vitia transit; nunc adulterium, nunc perjurium, nunc homicidium exercens. Quot enim sunt vitia, tot sunt et maculae hujus retis. »Tenebitur planta ejus laqueo, et exardescet contra eum sitis.« Quanto enim desiderio peccet iniquus, ex hoc apparet, quia cum adhuc uno vitio teneatur, aliud jam facere ardescit; quasi pede ligatus a luxuria tenetur, et aliena rapere concupiscit. »Abscondita est in [Col. 0614C] terra pedica ejus, et decipula illius super semitam.« Ibi enim diabolus pedicam et decipulam ponit, unde peccatorem frequentius transitum habere cognoscit. In quo enim vitio unusquisque persistit, illud et via est per quam currit ad perditionem. Scit igitur diabolus vias, scit deceptiones quibus unusquisque capietur; aliud enim luxuriosis, aliud avaris, aliudque superbis opponit. »Undique terrebunt eum formidines, et involvent pedes ejus.« Qui enim male agit, nunquam potest esse securus, quia non solum Deum timet, sed et homines quos offendit, nusquam sine formidine vadit, ubicunque est timore concutitur. »Attenuetur fame robur ejus, et inedia invadat costas illius.« Si enim fame attenuatur aliquis, [Col. 0614D] inedia confestim in costis apparet. Robur igitur, et costae iniqua fame et inedia attenuabuntur, et invadentur, quia in poenis positus et fortitudinem amittet, et quam penuriam patiatur celare non potest. Sicut nec ille, qui dicebat: »Pater Abraham, miserere mei et mitte Lazarum, ut intingat extremum digiti sui in aqua et refrigeret linguam meam, quia crucior in hac flamma (Luc. XVI, 24).«

»Devoret pulchritudinem cutis ejus, consumat brachia illius primogenita mors.« In cute exterior pulchritudo, in brachiis autem fortitudo continetur. Mors vero diabolus est, quia per eum facta est. Devoret igitur mors, id est diabolus, non solum pulchritudinem ejus cutis, id est carnem, sed etiam brachia illius consumat, id est animam, in qua tota virtus [Col. 0615A] hominis et fortitudo consistit. »Avellatur de tabernaculo suo fiducia ejus, et calcet super eum quasi rex interitus.« Iniqui enim fiducia, haec vita est, quin in nulla re tantum quantum in hac vita confidit. Hic autem avellitur de tabernaculo corporis sui, quia quando se multum vivere sperat, repente ejus vita succiditur. Et tunc interitus, quasi rex calcat super eum, quia diabolo penitus traditur in potestatem; qui quoniam princeps mortis est, non immerito interitus vocatur. »Habitent in tabernaculo illius socii ejus qui non est, aspergatur in tabernaculo ejus sulphur.« Postquam enim de hac vita impius subtrahitur, nullum nisi infernum tabernaculum, sive habitaculum habet. Per illum autem qui non est, diabolus intelligitur, qui ideo non esse dicitur, [Col. 0615B] quia bene destitit esse, et quia de Deo dicitur, qui est, merito de diabolo dicatur, qui non est. Sic enim Moyses ait: »Qui est, misit me ad vos (Exod. III, 14).« In tabernaculo igitur iniqui habitant socii ejus, qui non est, per quos omnium daemonum multitudo figuratur, quibus iste sociatus, nunquam ulterius tribulatione carebit. Sulphur autem in ejus tabernaculo spargitur, quia semper in fetore versatur.

»Deorsum radices ejus siccentur, sursum autem atteratur messis ejus.« Quid per deorsum et sursum, nisi praesens vita et aeterna beatitudo signatur? Deorsum igitur impii radices siccantur, quia in hac vita bona opera in eo moriuntur, sine quibus, quasi sine radicibus vivere non datur. Sursum autem ejus [Col. 0615C] messis atteritur, quia in alia vita unde vivat, non habebit. »Memoria illius pereat de terra, et non celebretur nomen ejus in plateis.« Pereat, inquit, memoria ejus, nec audiatur in plateis coelestis Jerusalem. »Expellet eum de luce in tenebras, et de orbe transferet eum.« De luce quidem in tenebras expellet eum Dominus, et de orbe transferet eum, quia de hac vita et de hoc mundo in tenebras et aeterna supplicia eum impellet. »Non erit semen ejus, neque progenies in populo suo, nec ullae reliquiae in regionibus ejus.« Semen, et progenies, et reliquiae istius, vel ejus imitatores, vel ejus opera intelligi possunt. Haec autem post hanc vitam nec in populo Dei erunt, nec in regionibus ejus, id est in [Col. 0615D] patria coelesti.

»In die ejus stupebunt novissimi, et primos invadet horror.« Quae est dies ejus, nisi dies judicii, in qua iniquus damnabitur, et peribit? Novissimi nos sumus, de quibus Joannes ait: »Filii novissima hora est (I Joan. II, 18).« Et Apostolus: »Nos sumus, in quos fines saeculorum devenerunt (I Cor. X, 11).« Primi autem sunt patriarchae, et prophetae et caeteri qui ab Adam usque ad Christum fuerunt. Omnes autem isti stupebunt et horrore invadentur, quando iniquorum multitudinem judicari conspicient. Quomodo 256 enim non stupebunt, qui tantum exercitum, et maxime hujus saeculi potentum, tam violenter ad mortem et ad tormenta trahi videbunt? »Haec sunt ergo tabernacula iniqui, et iste [Col. 0616A] locus ejus, qui ignorat Deum.« Quae? videlicet, ut transferatur de luce ad tenebras. Miser ille per omnia, cui talia tabernacula sunt praeparata.



CAPUT XIX.

»Respondens autem Job, dixit: usquequo affligitis animam meam et atteritis me sermonibus? Et decies confunditis me, et non erubescitis opprimentes me.« Qui enim ad consolandum venerant, eum potius affligebant, et injuste redarguendo sermonibus atterebant. Quia vero quinquies illi locuti fuerant, et quinquies ipse responderat, decies se confusum dicit, quia non magis de illorum locutionibus dolebat, quam de suis, quos illi nec recipere, nec credere volebant. Et quod adhuc majus est, erubescebat ille qui opprimebatur, et non erubescebant [Col. 0616B] illi qui eum injuste opprimebant. Sequitur:

»Nempe et si ignoravi, mecum erit ignorantia mea. At vos contra me erigimini, et arguitis me opprobriis meis.« Et si ignoravi, inquit, id est ignoranter peccavi, mecum erit ignorantia mea, quoniam usque nunc intelligere non possum quid peccaverim, ut sic affligi debuissem. At vos contra me erigimini, ac si illa mea occulta sciretis, quae ego ipse scire non possum. »Et arguitis me opprobriis meis;« id est, mea opprobria et flagella mihi objicitis, et quia flagellor, inde me iniquum probare nitimini.

»Saltem nunc intelligite quia Deus non aequo judicio afflixerit me, et flagellis suis me cinxerit. Ecce clamabo vim patiens, et nemo exaudiet, vociferabor, [Col. 0616C] et non est qui judicet.« Ipse enim Dominus ostendit quod non aequo judicio eum afflixerit, dum dicit: »Tu autem commovisti me adversus eum, ut affligerem eum frustra.« Hoc autem quomodo intelligi debeat, jam superius dictum est. Flagellis autem cingere, est graviter undique affligere. Et ex hoc, inquit, intelligite me non aequo judicio affligi, quia clamabo et vociferabor, et nemo erit qui audiat, vel qui judicet. Si enim juste me affligit, cur ad judicium non venit? Veniret enim si culpam suam eum intelligere faceret; quod quia non faciebat, nullam eam esse docebat. Sequitur:

»Semitam meam circumsepsit, et transire non possum: et in calle meo tenebras posuit.« Quo [Col. 0616D] beatus Job ire volebat, quia dicit semitam suam circumseptam et tenebris involutam, ut transire non possit, nisi quia tota mente et intentione ad hoc tendebat, ut illam culpam intelligere potuisset, pro qua affligebatur? Erant igitur ignorantiae tenebrae ei oppositae, quae mentem ejus, ne hujus rei veritatem discerneret, impediebant.

»Spoliavit me gloria mea, et abstulit coronam de capite meo, destruxit me undique, et pereo, et quasi evulsae arbori abstulit spem meam. Iratus est contra furor ejus, et sic me habuit quasi hostem suum.« Valde enim gloriosus fuerat, quoniam justus et perfectus ab omnibus habebatur. Hac autem gloria spoliatus erat, quia propter flagella quae patrebatur, inter iniquos jam ab eis computabatur, insuper [Col. 0617A] coronam, quam vitiis superatis pro victoria susceperat, se amisisse conqueritur; quoniam jam non victor, sed victus potius videretur. Hoc autem non in rei veritate, sed secundum hominum opinionem. Destructus autem undique erat, quoniam oves, et boves, et asinos, et camelos, omnemque substantiam amiserat, et quasi truncus arboris, ramis omnibus evulsis, omnem futurae posteritatis spem amiserat, quia filiis et filiabus orbatus erat. Unde Deum sibi iratum, et quasi hostis se haberi loco ab illo conqueritur; non quod ita esset, sed quia ita videbatur esse.

»Simul venerunt latrones ejus, et fecerunt sibi viam per me, et obsederunt in gyro tabernaculum meum.« Simul, inquit, subito et cum furore venerunt [Col. 0617B] latrones ejus, id est maligni spiritus. Et transierunt per me vastantes et dissipantes omnia. Et obsederunt in gyro tabernaculum meum; quia omnibus perditis, et filiis et filiabus oppressis, me quoque a planta pedis usque ad verticem vulnere pessimo percusserunt, ut per tabernaculum corpus ejus intelligamus. Huc usque Job; caetera vero loquitur Christus.

»Fratres meos longe fecit a me, et noti mei, quasi alieni, recesserunt a me.« Judaei enim Christi fratres secundum carnem, quia ex semine Abraham, et noti, per conversationem et legis notitiam, ab eo per infidelitatem longe facti sunt, et eum negantes ab eo recesserunt; unde et subditur: »Dereliquerunt me propinqui mei, et qui me noverunt [Col. 0617C] obliti sunt mei. Inquilini domus meae et ancillae meae sicut alienum habuerunt me, et quasi peregrinus fui in oculis eorum.« Inquilini enim et ancillae domus ejus, id est Synagogae sacerdotes et levitae intelliguntur, qui templi secreta colebant, et familiarius custodiebant. Hi autem quasi alienum et peregrinum habuerunt eum, dicentes: »Hunc unde sit, nescimus (Joan. IX, 29).«

»Servum meum vocavi, et non respondit, ore proprio deprecabar illum.« Servum suum Judaeorum populum dicit, de quo Isaias: »Quis caecus nisi servus meus?« (Isa. XVIII, 42). Hunc autem non solum verbis, sed et miraculis ad fidem vocavit, secundum illud: »Si mihi non creditis, operibus credite (Joan. X, 38).« [Col. 0617D] 257 Et jam non per prophetas, ut prius, sed ore proprio deprecabar eum, cum diceret: »Venite ad me omnes, qui laboratis et onerati estis, et ego reficiam vos (Matth. XI, 28).«---»Et non respondit ei, id est non obediunt.« Halitum meum exhorruit »uxor mea; et orabam filios uteri mei.« Uxor ejus quondam Synagoga fuit. Haec autem ejus halitum, id est ejus verba exhorruit. Cum enim diceret: »Antequam Abraham fieret ego sum (Joan. VIII, 58);« et: »Ego sum lux mundi (ibid., 12);« et: »Ego principium sum, qui et loquor vobis (ibid., 26);« et: »Ego sum Christus (Matth. XXIV, 5);« tunc ejus halitum horrebat Synagoga; unde et dicebat: »Secundum legem debet mori, quia Filium Dei se fecit (Joan. XIX, 8).« Orabat autem filios uteri sui, scilicet Judaeos, [Col. 0618A] quos ut filios diligebat. »Stulti quoque despiciebant me, et cum ab eis recessissem, detrahebant mihi.« Stulti enim Scribae et Pharisaei in verbis eum aliquando despiciebant, signa tamen videntes mirabantur. Et cum ab eis paululum recessisset, et a miraculis cessasset, detrahebant ei dicentes: »Nonne hic est filius fabri?« (Matth. XIII, 55.) »Abominati sunt me quondam consiliarii mei, et quem maxime diligebam.« Ejus namque consiliarii legis periti intelliguntur, qui cum se in sacris voluminibus exercerent, cum Deo quodammodo consiliabantur. Et hi quidem prius Christi adventum praedicabant, quem in carne videntes non receperunt. Prius igitur eos maxime diligebat; tunc videlicet, quando veritatem praedicabant. Potest autem et per eum quem ipse [Col. 0618B] maxime diligebat Judas intelligi, qui eum postea tradidit.

»Pelli meae, consumptis carnibus, adhaesit os meum, et derelicta sunt tantummodo labia circa dentes meos.« Pellis enim sanctae mulieres, carnes apostoli, os vero Christus intelligitur. Carnibus igitur consumptis, id est apostolis fugientibus, os tantummodo pelli adhaesit, quia sanctae mulieres nec in ipsa passione Christum reliquerunt, quibus ipse dicebat: »Filiae Jerusalem, nolite flere super me. (Luc. XXIII, 28).« Ipsae quoque labia dici possunt, quoniam primae locutae sunt, Christi resurrectionem annuntiantes. Labia igitur circa dentes relicta sunt, quia, Christo visibiliter eis sublato, mulieres apostolis adhaeserunt. Dentes enim apostoli sunt, a quibus [Col. 0618C] totus Ecclesiae cibus molitur. Huc usque Christus. Hinc autem Job suae locutionis ordinem sequitur:

»Miseremini mei, miseremini mei, saltem vos, amici mei, quia manus Domini tetigit me. Quare persequimini me sicut Deus, et carnibus meis saturamini?« Quia, inquit, manus Domini me flagellat, cujus fortitudinem vix ferre valeo; saltem vos, amici mei, parcite jam nunc et miseremini mei. Et quare persequimini me sicut Deus? Nunquid sine peccato estis? Solus enim Deus sine peccato. Quia ergo sine peccato non estis, cur mea peccata redarguitis? Redarguite vestra. Aliorum vero carnibus saturatur, qui in aliorum afflictionibus et detractionibus [Col. 0618D] delectatur.

»Quis mihi tribuat ut scribantur sermones mei? Quis mihi det ut exarentur in libro stylo ferreo, et plumbi lamina, vel celte sculpantur in silice?« Optat enim vir sanctus, ut sermones ejus scribantur, quatenus illi qui post eum venturi erant, patientiae exemplum ex eis caperent. Vult autem ut scribantur stylo ferreo, id est stabili firmaque sententia, ne deleri de hominum memoria valeant. Sed ubi? In plumbi lamina, vel celte in silice, id est in Judaeorum et gentilium pectore. Plumbum enim omni metallo vilius est: Judaei autem cunctis gentibus subditi sunt; gentiles vero, quia idola et lapides adorabant, merito per silices significantur. Sed quasi aliquis dicat: Quid tibi prodest, si sermones [Col. 0619A] tui scribantur, cum tu ipse quoque morte penitus finiaris? Ad quod ipse: »Scio enim quod Redemptor meus vivit« [(350) 1Kb] (quem Judaei se occidisse putabant) »et in novissimo die de terra surrecturus sum, et rursum circumdabor pelle mea, et in carne mea videbo Deum, quem visurus sum ego ipse, et oculi mei conspecturi sunt.« O quanta spes resurrectionis! Sola enim haec verba sufficiunt contra omnes qui resurrectionem negant. »Quem visurus sum, inquit, ego ipse.« Quid est ego ipse? Id est in hac carne, in hac essentia, in hac persona. Et non alius, carnis mutatione, sed unus idemque, ejusdem ipsius receptione. »Reposita est haec spes mea in sinu meo.« Sic, inquit, credo, sic spero, sic rei certus sum, ut illius rei, quam in sinu [Col. 0619B] et pectore habeo.

»Quare ergo dicitis: Persequamur eum, et radicem verbi inveniamus contra eum?« Radicem verbi inveniunt, quando in ejus verbis aliquid notant, unde contra eum loquendi materiam sumant. Sed hoc frustra faciunt, quia ejus fides et spes moveri non potest. Insuper dum eum impugnant, seipsos occidunt, unde et subditur: »Fugite ergo a facie gladii, quoniam ultor iniquitatum gladius est, et scitote esse judicium.« Ac si dicat: Dum contra me injuste contenditis, gladium divinae ultionis vestris cervicibus imminentem non consideratis. Cessate igitur ab iniquitate, et fugite ultionis gladium, quoniam ultor iniquitatum gladius est: et scitote esse judicium, in quo Deus omnia occulta [Col. 0619C] manifestabit. »Nolite igitur 258 ante tempus judicare, quoadusque veniat Dominus, qui et illuminabit abscondita tenebrarum, et manifestabit consilia cordium: et tunc laus erit unicuique a Deo (I Cor. IV, 5).«



CAPUT XX.

»Respondens autem Sophar Naamathites, dixit: Idcirco cogitationes meae variae succedunt sibi, et mens in diversa rapitur.« Idcirco, inquit, quia tu quoque de futuro judicio non dubitas, et tamen quasi in tua justitia confidens, a superbiae sermone non cessas; inde, inquam, cogitationes meae variantur. Saltem enim illius judicii timor te ab hac tanta jactantia debuit cohibere. »Doctrinam, qua me arguis, [Col. 0619D] audiam, et spiritus intelligentiae meae respondebit mihi.« Tu, inquit, loquere quodvis, argue me quantum vis, quia ego doctrinam tuam audire quidem possum; sed spiritus intelligentiae meae intus mihi respondens, tuae doctrinae non me patitur assentire. »Hoc scio a principio, in quo positus est homo super terram, quod laus impiorum brevis est, et gaudium hypocritae adinstar puncti.« His verbis beatum Job et impium et hypocritam injuste [Col. 0620A] reprehendit. Quae tamen verba de impio, et hypocrita competenter intellecta, vera esse possunt. Brevis est enim laus hypocritae, quia et cognita cito perit, et penitus in hac vita finitur. Est autem gaudium ejus adinstar puncti, qui tam brevis est, ut vix fuisse videatur. »Si ascenderit usque ad coelum superbia ejus, et caput ejus nubes tetigerit, quasi sterquilinium in fine perdetur.« Per coelum et nubes Ecclesiae doctores intelligimus. Usque ad hos ascendit hypocrita, eosque tangit, dum per bene vivendi simulationem parem se eis esse ostendit; perdetur tamen in fine velut sterquilinium, quoniam etsi exterius sit dealbatus, tamen vitiorum stercore sordescit.

»Et qui eum viderant, dicent: Ubi est? Velut [Col. 0620B] somnium avolans non invenietur, transiet sicut visio nocturna; oculus qui eum viderat, non videbit, neque ultra intuebitur eum locus ejus.« Bene autem hypocrita somnio et nocturnae visioni comparatur; quoniam quidquid egit, phantasma et deceptio fuit. Ideo non cum sanctis erit, ubi esse putabatur, sed cum iniquis in tenebras praecipitabitur. Unde et hi qui eum viderant et cognoverant, prae nimia admiratione dicent: Ubi est? Ibi videlicet est, ubique neque locus et habitatio ejus eum intuetur et admiratur, neque talis oculus eum videt, qui ejus deceptionibus falli possit. »Filii ejus atterentur egestate, et manus ejus reddent ei dolorem suum.« Filii, inquit, ejus, id est imitatores ejus, atterentur egestate et omnium bonorum penuria. Et manus [Col. 0620C] ejus, id est opera quae operatus est, reddent ei dolorem suum, quoniam eadem mensura qua mensus fuerit remetietur ei. Et hoc merito. Quandiu enim vixit, a malo nunquam quievit. Et hoc est quod ait: »Ossa ejus implebuntur vitiis adolescentiae ejus, et cum eo in pulvere dormient.« Quid enim per ossa, nisi robustiorem aetatem intelligimus? Ossa igitur ejus implentur vitiis adolescentiae, quia neque in senectute ab illis vitiis cessabit, quae in adolescentia facere consueverat [(351) 1Kb] . Et cum eo in pulvere dormient, quoniam in nulla aetate a se vitiorum pulverem excutiet, ut vel sero ad opus bonum evigilet. Semper enim dormiunt mali; unde et Apostolus ait: »Surge, qui dormis, surge a mortuis, et [Col. 0620D] illuminabit te Christus (Ephes. V, 14).«

»Cum enim dulce fuerit malum in ore ejus, abscondet illud in lingua sua, parcet illi, et non derelinquet illud, et celabit in gutture suo.« Cum enim malum, et iniquitas in ore cordis illius dulce et suave fuisset, non manifestavit, neque poenitentiam egit, sed abscondit illud sub lingua sua. Et pepercit illi, quia noluit confitendo delere. Et non dereliquit illud, ut per linguae confessionem exiret; [Col. 0621A] sed celavit in gutture suo, id est in secreto cordis sui. »Panis ejus in utero illius vertetur in fel aspidum interius.« Panis ejus in venenum, et in fel aspidum interius vertitur [(352) 1Kb] , quando ipso cibo, quo debuit vivificari anima, occiditur. Hoc autem illis contingit, qui bene intelligunt et male agunt. Unde et Apostolus: »Aliis, inquit, sumus odor vitae in vitam, aliis odor mortis in mortem (II Cor. II, 16).«---»Divitias, quas devoravit, emovet, et de ventre illius extrahet Deus.« Divitias enim sanctarum Scripturarum, quibus hypocritae frequenter abundant, eo tempore penitus amittent. Quo e contra boni quidquid minus habent, perfecte suscipient. Sicut enim scientia bonis, sic ignorantia crescet malis. Caput aspidum surget, occidet eum lingua [Col. 0621B] viperae. Diabolus enim et aspis et vipera vocatur: aspis quidem, propter veneni saevitiam, vipera vero, quia pariens rumpitur. Tunc enim diabolus rumpitur dolore, quando ex ejus ventre illi, quos devoraverat, peccatores foras erumpunt, et ad poenitentiam redeunt. Qui enim caput aspidum non fugit, et malignorum spirituum venenum insanabile bibit, eum nimirum lingua viperae occidit, et quia diaboli persuasione superatus, et devoratus, ex ejus ventre vix unquam exire, et evadere 259 poterit? »Non videat rivulos fluminis, torrentes mellis et butyri.« Non videat, inquit, et non intelligat rivulos fluminis, id est sententias Novi Testamenti, quae et melle et butyro abundant, et fluunt, quoniam Deum et hominem apertissime [Col. 0621C] Christum esse ostendunt. Mel enim, quia ex aere colligitur, divinitatem, butyrum vero, quod ex carne est, humanitatem designat. Sive etiam, quia dulcis et facilis est, mel et butyrum doctrina evangelica dici potest. »Luet, quae fecit omnia, nec tamen consumetur.« Quia pro unoquoque peccato quod fecit punietur; sed quia immortalis erit, penitus consumi non poterit. Hoc autem exponit.

»Juxta multitudinem adinventionum suarum, sic et sustinebit. Quoniam confringens nudavit pauperis domum, rapuit, et non aedificavit eam, non est satiatus venter ejus.« Pauperis enim domum, quam iniquus per superbiam violenter confregit, per avaritiam nudavit et exspoliavit. Nec tamen [Col. 0621D] venter ejus satiatus est, quia ejus cupiditatis desiderium satiari non potest. »Et cum habuerit quae cupierat, possidere non poterit.« Ut ille in Evangelio cui cum haberet multa bona, dictum est ei: »O stulte, hac nocte anima tua rapietur a te, quae autem parasti, cujus erunt?« (Luc. XII, 10.)

»Non remansit de cibo ejus, et propter ea nihil permanebit de bonis ejus.« Hoc autem sic ad litteram [Col. 0622A] intelligi potest, ut quia neque de ciborum suorum reliquiis eleemosynam fecit, ideo de bonis suis nihil ei remansit. »Cum satiatus fuerit, arctabitur, aestuabit, et omnis dolor irruet in eum.« Cum, inquit, satiatus et plenus fuerit, tunc multis curis et sollicitudinibus arctatur; tunc fures et praedatores timet, dormire non audet, omnia formidat, ne et ipse capiatur, trepidat. Sic igitur omnis dolor irruit in eum, cui melius fuerat divitem non esse, quam propter divitias in timore et angustia semper esse. Et quoniam iniqui tunc miseriae et perditioni propinquiores sunt, quando magis divitiis abundant, ideo subdidit: »Utinam impleatur venter ejus, ut emittat in eum iram furoris sui, et pluat super illum bellum suum.« Utinam, inquit, impii desiderium [Col. 0622B] compleatur, ut ejus nequitia consummata, ad tormenta citius rapiatur, et vel ibi sentiat iram et bellum furoris Dei, quod quasi pluvia super iniquos abundanter descendit. »Fugiet arma ferrea, et irruet in arcum aereum, eductus, et egrediens de vagina sua, et fulgurans in amaritudine sua.« Ut enim modo supra dixit, quandiu in hac vita impius est, sine timore, et dolore, et tristitia, et sollicitudine non est. Et haec quidem sunt arma ferrea, quae ipse de saeculo transiens fugit; sed quod pejus illi est, irruit in arcum aereum, id est tormenta impia, et dura [(353) 1Kb] . Quia enim illa tormenta occulta sunt, arcus vocantur: quia vero dura, aerea vocantur. Sed quando hoc illis continget? tunc utique quando educetur et egredietur de vagina sua; id est [Col. 0622C] quando ejus anima de carnis tabernaculo extrahetur. Sed quomodo ibi, nisi fulgurans, id est ardens et candens in amaritudine et angustia sua? Unde autem sit haec amaritudo, audi quod sequitur: »Vadent et venient super eum horribiles.« Hi autem horribiles maligni spiritus sunt, qui super eum vadunt et veniunt; quoniam sine intermissione eum conculcantes, quietem illum habere non patiuntur. »Omnes tenebrae absconditae sunt in oculis ejus.« Quoniam ibi absconditus est, ubi umbra mortis, et tenebrae sunt, et caligo. »Devorabit eum ignis, qui non succendetur, affligetur relictus in tabernaculo suo.« Ignis enim ille inexstinguibilis est, et semel succensus non indiget, ut ulterius succendatur. [Col. 0622D] Relictus autem in tabernaculo carnis suae semper affligetur; quia et caro, et anima in aeternum cruciabitur. »Revelabunt coeli iniquitatem ejus, et terra consurget adversum eum [(354) 1Kb] .« Coeli et terra apostoli sunt et Ecclesia. Horum autem judicio, quia mali damnabuntur, contra eos insurgere, et eorum iniquitates revelare dicuntur. »Apertum erit germen domus illius; detrahetur in die furoris [Col. 0623A] Domini.« Quidquid enim nunc latet, tunc apertum erit, et manifestum [(355) 1Kb] . Et tunc omnia foras trahentur, quia omnibus aperientur. »Haec est pars impii a Deo, et haereditas verborum ejus a Domino.« Id est hanc partem et hanc haereditatem recipiet impius a Deo non solum pro his quae inique gessit, verum etiam pro his quae stulte et indisciplinate locutus est.



CAPUT XXI.

»Respondens autem Job dixit: Audite, quaeso, sermones meos, et agite poenitentiam, sustinete me, et ego loquar, et post mea, si videbitur, verba, ridete.« Quia enim contra veritatem locuti fuerant, et compatiens, ad poenitentiam eos invitat. [Col. 0623B] Quod vero non tantum verbis, sed etiam risu eum afflixerint, manifestatur, cum dicit: »Et post mea, si videbitur, verba, ridete.« Stulti enim, cum aliter non possunt, ne victi videantur, risu se defendunt. »Nunquid contra hominem disputatio mea, ut merito non debeam contristari?« Contra illum disputate, qui 260 justissimus est, et qui injusta nihil facere potest. Cum igitur et illius justitiam, et mea facta, et haec flagella considero, quomodo contristari non debeam? Cur enim affligar ignoro, tamen non sine causa me affligi non ignoro. »Attendite me, et obtupescite, et superponite digitum ori vestro.« Attendite, inquit, et considerate verba mea, et admirantes obstupescite de his quae modo dixi, id est, quia et Deus justus est, et ego [Col. 0623C] innocens, et tamen flagella non cessant. Quod autem sequitur »et superponite digitum ori vestro:« eos his verbis ad indignationem commotos fuisse, et respondere noluisse insinuat. »Et ego quando recordatus fuero, pertimesco, et concutit carnem meam tremor.« Non solum vos, inquit, sed ego quoque dum haec recordor, et mente pertracto, illico pertimesco et timore concutior. Sed illud magis mirandum est, quod vos, quia me affligi videtis, impium me esse putatis, ac si nemo nisi impius affligeretur, et nemo nisi justus gaudio, et laetitia frueretur. »Quare ergo impii vivunt, sublevati sunt et confortati divitiis.« Si, inquit, ut dicitis, solos Deus impios persequitur, et affligit, quare ergo vivunt? Quare divitiis sublevantur et confortantur? [Col. 0623D] Et hoc probat. »Semen eorum permanet coram eis, propinquorum turba, et nepotum in conspectu eorum; domus eorum securae sunt et pacatae, et non est virga Dei super illos. Bos eorum concepit, et non abortivit, vacca peperit, et non est privata fetu suo, egrediuntur quasi greges parvuli eorum, et infantes eorum exsultant lusibus, tenent tympanum, et citharam, et gaudent ad sonitum [Col. 0624A] organi.« Quis igitur dicere audeat istos non esse sublevatos, et divitiis confortatos? Haec autem ad litteram intelliguntur, et tam plana sunt, ut expositione non egeant. Sequitur: »Ducunt in bonis dies suos, et in puncto ad inferna descendunt [(356) 1Kb] .« Ac si dicat: Quamvis in tanta felicitate hanc vitam agant, in puncto tamen cuncta amittunt, et rapiuntur ad tormenta; quoniam inter mortem et poenam nulla mora est. »Qui dixerunt Deo: Recede a nobis, et scientiam viarum tuarum nolumus.« In hoc autem manifestatur, et quod merito ad inferna descenderint. Illi enim non tantum voce, quam actionibus Deo dicunt: »Recede a nobis, qui male vivendo, omnem justitiam et aequitatem a se repellunt. Et isti quidem vias ejus scire [Col. 0624B] nolunt, quoniam non per virtutum semitam, quae arcta est, sed per amplas vitiorum vias ad mortem tendunt.

»Quid est Omnipotens, ut serviamus ei? et quid prodest, si adoraverimus illum?« Hoc et Pharao dicebat »Nescio Dominum, et Israel non dimittam (Exod. V, 2). »Unde et David: »Dixit insipiens in corde suo: Non est Deus (Psal. XIII, 1).« Et quid prodest, inquit, nobis, si adoraverimus illum? Cum eos qui illum adorant miseros, et qui illum non adorant felices esse videamus? Hoc enim illi dicunt, qui non futura, sed praesentia contemplantur. »Verumtamen quia non sunt in manu eorum bona sua, consilium impiorum longe sit a me.« Omnia enim in manu et potestate Dei sunt, quo jubente nihil [Col. 0624C] impiis remanebit. Sive etiam bona sua non sunt in manu eorum, quia proprie aeterna bona non intelligunt. »Quoties lucerna impiorum exstinguetur, et superveniet eis inundatio, et dolores, dividet furoris sui.« Quamvis, inquit, aliquando, non semper tamen impii prosperantur; nam et lucerna eorum saepe exstinguitur, et ea quae quasi oculorum lumen amabant amittunt. Hoc enim unicuique lucerna est, quod multum diligit, sive filii sunt, sive divitiae, sive honores; inundatio autem supervenit eis, quando repentina Dei indignatio eos vehementer affligit. Dividit autem eis dolores Dominus furoris sui, quia alios eis in hac vita tribuit, alios in futura reservat. Quid autem eis fiat, cum ad illos dolores venerint, audiamus. »Erunt [Col. 0624D] sicut paleae ante faciem venti, et sicut favilla quam turbo dispergit.« Prius enim quam succendantur, paleae sunt, succensi vero, favillae. Ventus autem et turbo qui eos dispergit, malignorum spirituum impetus intelligitur. »Deus servabit filiis illius dolorem patris, et cum reddiderit, tunc sciet.« Non solum etiam per alios iniquos, verum etiam per illum, qui omnium iniquissimus erit, sermones suos [Col. 0625A] vir sanctus confirmat, id est per Antichristum. Hujus autem filii sunt, quicunque ejus opera faciunt. His autem servat Deus dolorem patris quia simul cum eo damnati eadem patientur tormenta. Et cum Deus ad judicium redierit, qui modo injuste judicatus coelos ascendit; tunc sciet iste iniquus, quantus dolor et sibi et filiis suis sit reservatus. »Videbunt oculi ejus interfectionem suam, et de furore Omnipotentis bibet.« Hoc est enim quod Apostolus ait: »Quem Dominus Jesus interficiet spiritu oris sui, et destruet illustratione adventus sui (II Thess. II, 8);« quod quia palam fiet, hoc ejus oculos visuros dicit. »Quid enim ad eum pertinet de domo sua post se, et si numerus mensium ejus dimidietur?« Ejus enim domus illi sunt quos deceperat. Hi autem [Col. 0625B] post mortem suam ad eum non pertinebunt; quia veritate cognita ad fidem convertentur, secundum illud: »Si 261 fuerit numerus filiorum Israel, sicut arena maris, reliquiae salvae fient (Rom. IX, 27).« Dimidiabitur autem numerus mensium ejus, quoniam non tantum vivet, quantum se vivere sperabit. Unde ipsa Veritas ait: »Nisi breviati fuissent dies illi, non fuisset salva omnis caro; sed propter electos breviabuntur dies illi (Matth. XXIV, 22).«

»Nunquid Deum quispiam docebit scientiam, qui excelsos judicat?« Ac si dicat: Cum ergo manifestum sit quia et boni et mali in hac vita indifferenter aliquando affliguntur, aliquando vero non, quis docebit Deum scientiam, ut dicat non esse justum [Col. 0625C] ut boni affligantur, neque esse justum ut mali ducant in bonis dies suos? Qui enim excelsos judicat, ab infimis nec doceri nec judicari debet. Sed hoc quoque sequitur, volo, ut respondeatis.

»Iste moritur robustus, et sanus, dives et felix; viscera ejus plena sunt adipe, et medullis ossa illius irrigantur: alius vero moritur in amaritudine animae, absque ullis opibus, et tamen simul in pulvere dormient, et vermes operient eos.« Hoc de solis impiis se dixisse demonstrat. Non enim simul dormient boni et mali. In his igitur verbis aperte demonstratur, quod neque ille damnatur, quia dives est, neque iste justificatur, quia pauper est; sed uterque ideo damnatur, quia impius est. Non igitur divitiae vel paupertas, sanitas vel aegritudo, [Col. 0625D] prosperitas vel adversitas, sed sola impietas hominem damnat. Hoc autem quare dixerit, adjungit: »Certe novi cogitationes vestras et sententias contra me iniquas. Dicitis enim: Ubi est domus principis, et ubi tabernacula impiorum?« Quia enim omnia ejus bona dissipata, et ipsum tam graviter afflictum cernebant, impium et iniquum eum judicabant, ac si nemo impius esset, qui in hac vita affligeretur. Nunc autem ad Antichristum, de quo supra loqui coeperat, verba convertit, qui quamvis omnium iniquissimus sit, in tantum tamen ad tempus prosperabitur, ut in templo Dei sedeat, ostendens se [Col. 0626A] tanquam sit Deus. Et hic quidem ex hoc impius fuisse probatur, quoniam etsi regnum, et mundi gloriam ante mortem non amittat, post mortem tamen ad tormenta mirabiliter trahitur, et hoc est quod dicit:

»Interrogate quemlibet de viatoribus, et haec eadem illum intelligere cognoscetis. Quia in diem perditionis servabitur malus, et ad diem furoris ducetur.« Servabitur enim ad tempus, et non affligetur, ut postea majori poena condemnetur. Si igitur Job, quia affligitur, iniquus judicatur, consequitur ut Antichristus qui prosperabitur justus judicetur. Viatores autem eos dicit qui, in hoc mundo peregrinantes, ad supernam patriam pergunt. Talis enim viator erat ille qui dicebat: »Incola ego sum in terra, et peregrinus, sicut omnes patres mei. Et [Col. 0626B] viam mandatorum tuorum cucurri (Psal. CXVIII, 19).« Hic autem eadem quae et Job de Antichristi interitu intellexit. Ait enim: »Inclinabit se et cadet, cum dominatus fuerit pauperum (Psal. IX, 10).« Itemque: »Conteres brachium peccatoris et maligni (ibid., 15).« Sequitur: »Quis arguet coram eo viam ejus, et quae fecit, quis reddet?« Nisi Christus? subauditur; qui »eum interficiet spiritu oris sui.« Tantae enim potentiae, ut humana virtus ei resistere non possit. »Ipse ad sepulcra ducetur, et in congerie mortuorum vigilabit.« De his sepulcris in Evangelio Dominus dicit: »Mortuus est autem dives, et sepultus est in inferno (Luc. XVI, 22).« Ibi autem iste iniquus in congerie mortuorum, id est in illa tanta multitudine damnatorum vigilabit; [Col. 0626C] quoniam nunquam amplius quietem habebit, et hoc merito: »Dulcis fuit glareis Cocyti [(357) 1Kb] , et post se omnem hominem trahet, et ante se innumerabiles.« Cocytus, ut poetae fingunt, fluvius inferni est, qui luctus interpretatur, per quem ipsius inferni graviores poenas intelligere possumus. Hujus autem fluvii glareae sunt omnes, qui in eo submersi, luctum, et miseriam, et caetera inferni tormenta patiuntur. Talibus autem dulcis fuit Antichristus, quoniam ejus opera, et doctrina omnibus iniquis placuerunt. Trahet autem post se omnem hominem, quoniam quicunque ei crediderit, simul cum eo ad inferna ducetur. Homo enim hoc in loco peccatores significat, secundum illud: »Vos autem sicut homines [Col. 0626D] moriemini (Psal. LXXXI, 7).« Et ante se trahet innumerabiles, non solum enim illos, quos ipse hic inveniet, decipiet, sed etiam eos qui nunc ejus adventum exspectant, secum trahet ad tormenta. »Quare ergo consolamini me frustra, cum responsio vestra repugnare ostensa sit veritati?« Consolamini enim deridendo dicit. Responsio illorum repugnare veritati ostensa est, quoniam nec solos impios hoc in saeculo flagellari, nec solos justos prosperari probatum est.



CAPUT XXII.

»Respondens autem Eliphaz Themanites dixit: [Col. 0627A] Nunquid Deo comparari potest homo, etiam cum perfectae fuerit scientiae? Quid prodest Deo si justus fueris? aut quid ei confers, si immaculata fuerit via tua? Nunquid timens arguet te, et veniet tecum in judicium? Et non propter malitiam tuam plurimam, et infinitas iniquitates tuas?« Constat enim victum 262 esse Eliphaz, nec jam habere quid respondeat; quoniam et ea replicat quae dicta sunt, et omnibus nota, quasi novum aliquid dicere erubescit; insuper et valde iratus ad injurias et contumeliosa verba prorumpit. Quis enim hoc ignorat, quod nemo Deo comparari possit, et quod in nulla re augeri vel minui valeat, et quod non pro timore aliquid agat? Quod enim Job se manifeste a Deo argui et judicari postulavit, non minis [Col. 0627B] provocando, sed deprecando et operando dixit. Sed audiamus, quid Eliphaz iratus contra virum sanctum mentiendo dicat: »Abstulisti enim pignus fratrum tuorum sine causa, et nudos spoliasti vestibus. Aquam lasso non dedisti, et esurienti subtraxisti panem. In fortitudine brachii tui possidebas terram, et potentissimus obtinebas eam; viduas dimisisti vacuas, et lacertos pupillorum comminuisti. Propterea circumdatus es laqueis, et conturbat te fortitudo subita. Et putabas te tenebras non visurum, et impetu aquarum inundantium non oppressum iri?« Per tenebras, et aquas inundantes, omnes ejus afflictiones, quae repente et violenter super eum irruerunt, significat. [Col. 0627C] In his autem allegoriam quaerere superfluum est, quoniam ad litteram intelligi debent. Non enim minus vitium est, in his quae ad litteram intelligenda sunt, allegoriam quaerere, quam ea quae allegorice intelligenda sunt, ad litteram tantum velle interpretari. Unde cum in Evangelio Dominus dixisset: »Non lotis manibus manducare, non coinquinat hominem (Matth. XV, 11),« et apostoli parabolice dictum putantes, dicerent: »Edissere nobis parabolam istam (ibid., 15);« illico eos Dominus redarguit, dicens: »Adhuc et vos sine intellectu estis?« (ibid., 16.)

»An non cogitas quod Deus excelsior coelo sit, et super stellarum vertices sublimetur? Et dicis: Quid enim novit Deus? Et quasi per caliginem judicat. [Col. 0627D] Nubes latibulum ejus, nec nostra considerat, et circa cardines coeli perambulat.« Quamvis enim Deus coelo excelsior sit, mundi tamen gubernacula non relinquit. Nec longe quidem est, quia ubique est. Omnia novit, quia omnia fecit, cujus oculis nec nubes nec caligines obstant. Cuncta considerat, et quamvis immobilis manens, cuncta perambulat. »Nunquid semitam saeculorum custodire cupis, quam calcaverunt viri iniqui, qui sublati sunt ante tempus suum, et fluvius subvertit fundamentum eorum?« Semita enim saeculorum illa est, per quam non spirituales, sed saeculares homines gradiuntur, quae, quia longa et ampla est, saeculorum dicitur. Hanc autem semitam calcant, et custodiunt viri iniqui, quoniam sola praesentia et [Col. 0628A] saecularia diligunt. Hanc autem et Job custodire cuperet, si, ut ipse putabat, propter bona fugitiva doluisset. Sunt vero sublati viri iniqui ante tempus suum, quia non tantum vivunt, quantum se vivere sperabant. Fluvius enim, et impetus mortis subvertit fundamenta eorum, id est eorum vitae stabilitatem. Fluvius enim mors dicitur, quia ex quo coepit fluere, non destitit: de hoc enim fluvio bibunt, quicunque in hunc mundum veniunt: »Qui dicebant Deo: Recede a nobis, et quasi nihil possit facere Omnipotens, existimabant eum, cum ipse implesset domos eorum bonis.« Deus enim iniquorum domos bonis implet, quia divitiis saecularibus, quae utique quantum ad se bonae sunt, eos multiplicari facit. »Quorum sententia longe sit [Col. 0628B] a me.« Haec autem verba Eliphaz removet a se, quia propter se beatum Job ea superius dixisse putavit.

»Videbunt justi, et laetabuntur, et innocens subsannabit eos.« Hoc est enim quod Psalmista ait: »Laetabitur justus, cum viderit vindictam (Psal. LVII, 11).« Innocens autem, id est Christus, subsannabit eos, secundum illud: »Qui habitat in coelis irridebit eos, et Dominus subsannabit eos (Psal. II, 4),« et insultando dicet: »Nonne succisa est erectio eorum?« Quia se elevando superbiebant. »Et reliquias eorum devorabit ignis.« Ignis utique gehennae, reliquias autem, carnem et animam vocat, quoniam ex omnibus quae possidebant, nihil aliud [Col. 0628C] eis relinquetur. »Acquiesce igitur ei, et habeto pacem, et per hoc habebis fructus optimos.« Acquiesce, inquit, ei, et noli superbire; et habeto nunc jam quietem et pacem; et per hoc habebis optimos fructus et magnam remunerationem. »Suscipe ex ore illius legem, et pone sermones illius in corde tuo.« Suscipe, inquit, haec verba, suscipe hanc legem, non de ore meo, sed de ore illius; haec enim verba et hi sermones illius sunt. Pone igitur eos in corde tuo, et noli eorum oblivisci. Vera quidem dicit Eliphaz, sed arroganter loquitur: »Si reversus fueris ad Omnipotentem, aedificaberis, et longe facies iniquitatem a tabernaculo tuo.« Destructus, inquit, es propter superbiam et iniquitatem tuam; sed si poenitentiam agas [Col. 0628D] et ad Deum revertaris, iterum aedificaberis, et omnis iniquitas fugiet a te. »Dabit pro terra silicem, et pro silice torrentes aureos.« Si, inquit, ad Omnipotentem reversus fueris, pro terrae mollitie et infirmitate quam habuisti, dabit tibi silicis robur et fortitudinem. Quam fortitudinem si bene tenueris, dabit tibi pro ea torrentes aureos, id est magnam sapientiae et scientiae plenitudinem. »Eritque Omnipotens contra hostes tuos, et argentum coacervabitur tibi.« Illi enim coacervatur argentum, qui et sapientiam in corde, et veritatem tenet in locutione. Sapientia enim sine veritate inutilis est. »Tunc super Omnipotentem deliciis afflues, et levabis ad Deum faciem tuam.« Deliciis enim super Omnipotentem affluit, qui in ejus contemplatione delectatur; [Col. 0629A] ideoque subditur: »Et levabis ad Deum faciem tuam,« quia jam non ima, non terrena, sed caelestia 263 intueri delectaberis. »Rogabis eum, et exaudiet te, et vota tua reddes.« Qui enim post exauditionem vota reddit, se ut exaudiretur, aliquid vovisse ostendit. Quod quidem et nautis, et aliis, qui in periculo sunt, saepe contingit. »Decernes rem, et veniet tibi, et in viis tuis splendebit lumen:« id est, quod desiderabis consequeris, et in tuis operationibus non errabis. »Qui enim humiliatus fuerit, erit in gloria, et qui inclinaverit oculos, ipse salvabitur.« Secundum illud: »Omnis qui se humiliat, exaltabitur. (Luc. III, 5).« Facile enim in oculis superbia deprehenditur. »Salvabitur innocens, salvabitur autem in munditia manuum [Col. 0629B] suarum.« Et humilis quidem, et innocens salvabitur, non tantum quia humilis et innocens est, quantum quod in omni suo opere mundus est.



CAPUT XXIII.

»Respondens autem Job, ait: Nunc quoque in amaritudine est sermo meus, et manus plagae meae aggravata est super gemitum meum.« Quia, inquit, et vos sub specie consolationis injustis increpationibus me fatigatis, et manus Domini me flagellare non cessat, sermo meus in amaritudine est, et gemitus meus amplius crescit.

»Quis mihi tribuat, ut cognoscam et inveniam illum, et veniam usque ad solium ejus? Ponam coram eo judicium meum, et os meum implebo increpationibus: ut sciam verba quae mihi respondeat, [Col. 0629C] et intelligam quid loquatur mihi.« Deum enim cognoscere, et invenire, et usque ad solium ejus pervenire, est ejus voluntatem, ejusque occulta judicia plenissime intelligere. Hoc autem B. Job desiderabat, quia cur affligeretur scire cupiebat. Vult quoque coram eo judicium ponere, et os suum increpationibus implere, quia omnem vitam suam ei confiteri, et in quibuscunque deliquit, seipsum judicare, damnare et increpare paratus est. Sed hoc quare? Ut sciat quid illi Dominus respondeat, et quid loquatur. Tunc enim Dominus illi responderet et loqueretur, si et suam voluntatem et illud quod scire cupiebat ei revelaret.

»Nolo multa fortitudine contendat mecum, nec magnitudinis suae mole me premat. Aequitatem [Col. 0629D] proponat contra me, et perveniat ad victoriam judicium meum.« Nemo enim tam justus est, qui se defendere valeat, si districto judicio a Domino judicetur. Unde Psalmista ait: »Non intres in judicium cum servo tuo, quia non justificabitur in conspectu tuo omnis vivens (Psal. CXLI, 2).« Quis enim, non dicam de originali, sed de his quae cogitatione vel ignorantia peccat, se posset defendere, si districto jure a Domino judicaretur. Vult igitur judicari aequitate et misericordia, quod quidem secundum saeculi leges dicitur, ex bono et aequo. Aequum est enim ut humilibus et bono animo servientibus, etsi ignoranter, et in his, sine quibus haec vita vix ducitur, peccatis aliquomodo labentibus, [Col. 0630A] et confestim ad poenitentiam confugientibus, aequum, inquam, est ut illis Dominus parcat. Hanc autem aequitatem si Dominus proposuerit adversum Job, nihil timet quin ejus judicium ad victoriam perveniat. Sed quare beato Job haec aequitas denegatur, quae nulli unquam peccatori denegatur?

»Si ad orientem iero, non apparet; et si ad occidentem, non intelligam eum; si ad sinistram, quid agam? Non apprehendam eum. Si me vertam ad dexteram, non videbo illum. Ipse vero scit viam meam, et probabit me quasi aurum, quod per ignem transit.« Ergo, inquit, et meipsum, et viam meam penitus agnoscit. Quaero enim, et diligenter mecum pertracto, si in oriente, id est in prima aetate aliquid egi, ut sic affligi debuissem, et non [Col. 0630B] intelligo, neque peccatum, neque ibi judicem pro peccato judicantem. Item venio ad occidentem, id est ad hanc ultimam meam aetatem, et neque ibi video meum judicem me judicantem. Et non tantum in aequitatibus, verum etiam in dextra et sinistra, id est in prosperitatibus et adversitatibus meis, idipsum quaero, et non invenio. Sic igitur ignorantiae tenebris involutus, non cognosco meipsum. Ipse vero scit omnem viam meam, et ideo probabit me, quasi aurum quod per ignem transit, id est neque exurere, neque affligere me cessabit, donec omnium vitiorum rubigine decocta, nihil vitiosum, et immundum in me maneat.

»Vestigia ejus secutus est pes meus; viam ejus custodivi, et non declinavi ex ea; a mandatis labiorum [Col. 0630C] ejus non recessi, et in sinu meo abscondl verba oris ejus.« Ideo, inquit, quid reprehendam, vel in quo damnari debeam non invenio, quoniam in quantum potui legem Dei custodivi. Vestigia ejus secutus est pes meus, quoniam recte incedens, virtutum gradibus eum imitatus sum. Verba autem in sinu cordis abscondit, qui ea firmissime memoriae mandat. »Ipse enim solus est, et nemo avertere potest cogitationem ejus, et anima ejus, quodcunque voluerit, hoc fecit.« Bene ille solus esse dicitur, qui semper est, et nunquam mutatur. Nemo autem ejus cogitationem avertere potest, quia quod semel disposuit, firmum et stabile est. En anima ejus, id est virtus, et potentia ejus, quaecunque voluit fecit. Quia igitur talis est, merito eum [Col. 0630D] secutus sum, quoniam talis non est alius quem sequi debuissem. »Cumque expleverit in me voluntatem suam, et alia similia multa praesto sunt ei.« Id est, postquam me nescio pro qua culpa, secundum 264 voluntatem suam afflixerit, alia quoque si voluerit in me reperiet, pro quibus iterum affligar. »Et idcirco a facie ejus turbatus sum, et considerans cum timore sollicitor.« Quia nihil, inquit, eum latere potest, districtum ejus judicium timeo, dum ipsius faciem et cognitionem considero. »Deus mollivit cor meum, et Omnipotens conturbavit me.« Ipse, inquit, bene cognoscit, eique in nullo me abscondere possum. Qui non solum me fecit, sed et cor meum mollivit, et quidquid boni [Col. 0631A] me egisse putabam, non ego egi, sed ipse: »Quoniam neque volentis, neque currentis, sed miserentis est Dei (Rom. IX, 16).« Et Omnipotens conturbavit me, qui quare conturbaverit, et si ego nesciam, ipse tamen non ignorat. »Non enim perii propter imminentes tenebras, nec faciem meam operuit caligo.« Patior, inquit, ignorantiae tenebras, sed non erroris. Erroris enim tenebras qui patiuntur, ut Judaei, pagani et haeretici, in ipsis et propter ipsas pereunt. Ego autem propter tales tenebras non perii, nec affligor; neque cordis mei oculos operuit caligo erroris.



CAPUT XXIV.

»Ab Omnipotente non sunt abscondita tempora, qui autem noverunt eum, ignorant dies illius [(358) 1Kb] .« [Col. 0631B] Nos, inquit, sine aliqua ignorantia non sumus. Solus enim Deus omnia novit, qui praesentia simul, et praeterita et futura videt. Qui autem noverunt eum, sive angeli, sive sancti, et si per fidem eum noverunt; ejus tamen dies ignorant, qui eorum ab aeterno non recordantur. Quae enim scientia infinitum comprehendere valeat? Hinc autem narrare incipit iniquorum vitam et operationem.

»Alii terminos transtulerunt, diripuerunt greges, et paverunt eos. Asinum pupillorum abegerunt, et abstulerunt pro pignore bovem viduae. Subverterunt pauperum viam, et oppresserunt pariter mansuetos terrae.« Haec autem quoniam ad litteram plana sunt, quid allegorice significent, videamus. Fidei namque terminos et Judaei, et haeretici transferunt, [Col. 0631C] quando vel plus, vel minus, quam Ecclesia catholica habet, eredere persuadent. Greges autem diripiunt et pascunt, quia quoscunque fideles Deo subripere et decipere possunt, sui erroris doctrina pascunt et nutriunt. Sed quid per asinum et bovem, nisi episcopos et sacerdotes, qui et Dei agrum colunt, et aliorum onera ferunt? Quid vero per viduam et pupillos, nisi Ecclesiam et ejus filios? Horum autem bovem et asinum haeretici furantur et tollunt, quando de sacerdotali ordine aliquem subvertunt. Bovem autem pro pignore tollunt, quia praelato aliquo decepto, sic de subditis securi sunt, quasi de quibus jam pignus tenent, unde et subditur, quia »subverterunt pauperum viam, et pariter oppresserunt [Col. 0631D] mansuetos terrae.« Deceptis etenim illis, qui et fide et scientia divites videbantur, facile simplices et indocti subvertuntur et opprimuntur. Sequitur:

»Alii quasi onagri in deserto egrediuntur ad opus suum, vigilantesque ad praedam praeparant panem liberis, agrum non suum demetunt, et vineam ejus, quem vi oppresserunt, vindemiant.« Alii, inquit, quasi onagri, voluptati et luxuriae dediti, per ejus mundi desertum, non Dei, sed suum opus faciunt. Vigilant ad praedam, dant operam deceptioni, praeparant panem, id est fallaciae doctrinam liberis [Col. 0632A] suis, illis videlicet qui eos imitantur. Agrum non suum demetunt, quia Dei Ecclesiam vastant. Et vineam ejus, quem vi oppresserunt, vindemiant. »Vinea enim Dei Sabaoth domus Israel est, in qua quet fideles haeretici decipiunt, tot quasi botros in ea vindemiant (Isa. V, 7).« Sed quia Christus veritas est, quicunque veritati resistunt, Christum violenter opprimunt.

»Nudos dimittunt homines, indumenta tollentes, quibus non est operimentum in frigore, quos imbres montium rigant, et non habentes velamen amplexantur lapides.« Haeretici enim fidei indumenta tollentes, eos quos decipiunt nudos dimittunt, illos videlicet quibus non est operimentum in frigore, in eo utique frigore, de quo dicitur: »Quia [Col. 0632B] abundavit iniquitas, refrigescet charitas multorum (Matth. XXIV, 12).« Facile enim illis fidei indumenta tolluntur, qui charitatis operimentum non habent, si quando iniquitatis frigus contra ignem charitatis ingruerit. Sed quia dixit, »dimittunt,« de illis intelligere debemus quos haeretici subvertentes retinere non valent, quoniam errore cognito ad Ecclesiam convertuntur; unde et subditur: »Quos imbres montium rigant;« id est, quos sanctorum doctrina ab omni haeresi lavat et purgat. Hi autem qui nudi erant, et velamen non habebant (haeretici enim eos exspoliaverant) amplexantur lapides, dicentes montibus: »Cadite super nos; et collibus: Operite nos (Luc. XXIII, 30).« Rogant enim sanctos, deprecantur lapides vivos, ut eorum contegant nuditatem, [Col. 0632C] et fidei indumentis eos iterum induant. »Vim fecerunt, depraedantes pupillos, et vulgum pauperem spoliaverunt.« Quia enim fortiores, et thesauris sapientiae divites, neque depraedari, neque aliqua via per eos transire possunt, ad pupillos et vulgum pauperem et 265 indoctum se convertunt. »Nudis et incedentibus absque vestimento, et esurientibus tulerunt spicas.« Nudi et esurientes illi sunt quos plene fidei doctrina nec induit nec satiavit. Unde non granum, sed spicas perdunt, quia fidem quam gerunt nondum vident, neque cujus sit saporis intelligunt. »Inter acervos eorum meridiati sunt, qui calcatis torcularibus sitiunt.« Per eos qui calcatis [Col. 0632D] torcularibus sitiunt, eos intelligere possumus, qui sacros libros quotidie legunt et non intelligunt; quot enim libri, tot torcularia. Inter istorum enim acervos multi sunt, et meridiantur haeretici, quoniam a doctoribus fatigati, inter tales delectantur et quiescunt, suaeque pravae expositionis mustum propinant. »De civitatibus fecerunt viros gemere, et anima vulneratorum clamavit, et Deum inultum abire non patitur.« Civitates istae singulae Ecclesiae sunt. Viri autem, qui in eis gemunt, episcopi sunt et sacerdotes, quorum animae doloris vulnere pro haereticorum crudelitate ad Deum [Col. 0633A] clamant. Quos quidem absque dubio Deus vindicabit. »Ipsi fuerunt rebelles lumini, nescierunt vias ejus, nec reversi sunt per semitas illius.« Lumini, id est Christo, qui est lux vera, et lumen de lumine, semper haeretici rebelles fuerunt. Et nescierunt vias ejus, quia »universae viae Domini misericordia et veritas (Psal. XXIV, 11);« ipsi vero impii et mendaces. Nec sunt reversi per semitas illius, ut de suis iniquitatibus poenitentiam agerent. Poenitentia enim non via, sed semita est.

»Mane primo consurgit homicida, interficit egenum et pauperem, per noctem vero erit quasi fur.« Iniqui enim quod in die non possunt, in nocte agunt, quibus nullum tempus vacat ab iniquitate. »Oculus adulteri observat caliginem, dicens: [Col. 0633B] Non me videbit oculus, et operiet vultum suum.« »Omnis enim, sicut scriptum est, qui male agit, odit lucem (Joan. III, 30).« Hoc autem et de haeretico intelligi potest, quoniam ipse ex Ecclesia adulter est, semperque caliginem observat, quia dubie et obscure loquens, deprehendi pertimescit. Et hoc est quod dicit: quia operuit vultum suum; non enim vult cognosci, qui vultum operit. »Perfodit in tenebris domos, sicut in die condixerant sibi, et ignoraverunt lucem.« Hoc beatus Job specialiter de amicis suis dicere videtur, de quibus superius ait.

Condixerant enim inter se, ut simul venientes visitarent eum. Hi enim cum in die et in prosperis essent, inter se condixerant, ut ad Job in tenebris et in adversitatibus positum venirent, ejusque omnes [Col. 0633C] conscientiae domos, et receptacula suis increpationibus diligentissime perfoderent et aperirent. Et ignoraverunt lucem, quia ignorantiae tenebris involuti veritatis lucem in verbis beati Job non agnoscebant. »Si subito apparuerit aurora, arbitrantur umbram mortis: et sic in tenebris, quasi in luce ambulant.« Tunc aurora haereticis apparet, quando vel rationibus, vel sanctorum exemplis convicti, in suis erroribus veritatem agnoscunt. Hoc autem ipsi arbitrantur umbram mortis, quia unde laetari debuerant, inde usque ad mortem contristantur; et sic in tenebris, quasi in luce ambulant, quoniam non minus in tenebris erroris delectantur, quam sancti et catholici viri in luce veritatis. »Levis est super [Col. 0633D] faciem aquae.« Facies enim aquae quolibet vento perflata movetur, sic et iniquus omni vento doctrinae circumfertur. »Maledicta pars ejus sit in terra, nec ambulet per viam vinearum.« Quotidie enim haereticos Ecclesia damnat et maledicit. Vineae autem Ecclesiae sunt, quarum via fides est. Per hanc autem viam haeretici non ambulant; si enim per hanc ambulassent, haeretici non essent. »Ad nimium calorem transeat ab aquis nivium, et usque ad inferos peccatum illius.« Hoc enim impii in inferno habebunt, quia de tormentis ad tormenta translati, nunc frigore, nunc aestu cruciabuntur. Et usque ad inferos [Col. 0634A] peccatum illius; quoniam in peccato mortuus, et damnatus inferni tormenta patietur. »Obliviscatur ejus misericordia.« Ut nunquam misericordiam inveniat. »Dulcedo illius vermes,« id est quidquid in eo dulce fuerit a vermibus consumatur. Sive dulcedo illius, id est caro, quam sola dilexit, convertatur in vermes. »Non sit in recordatione.« Hoc est enim quod modo dixit: »Obliviscatur ejus misericordia.« Sed conteratur quasi lignum infructuosum. Secundum illud: »Omnis arbor quae non facit fructum bonum, excidetur et in ignem mittetur (Matth. III, 10).«---»Pavit enim sterilem, quae non parit, et viduae bene non fecit.« Carnem enim suam, quae omni bono opere sterilis et infecunda fuerat, deliciose nimium pavit, animae vero [Col. 0634B] suae viduatae, et a Deo separatae bene non fecit.

»Detraxit fortes in fortitudine sua: et cum steterit, non credet vitae suae.« Detraxit, inquit, fortes, id est decepit hujus saeculi potentes in suae pravitatis fortitudine; et interius excaecatus, quandiu in hoc mundo steterit, non credet vitae suae, id est Christo, qui ait: »Ego sum via, veritas et via (Joan. XIV. 6).«

» [(359) 1Kb] Dedit ei Deus locum poenitentiae, et ille abutitur eo in superbiam.« Quia cum se poenitentiae humiliare debuisset, ipse econtra superbire non cessat. »Oculi autem ejus sunt in vitiis illius, elevati sunt ad modicum et non subsistent.« Non enim in viis Dei, sed in viis suis oculi ejus, 266 quoniam assuetae iniquitatis vias semper, et opera intuens, [Col. 0634C] nunquam eorum obliviscetur. »Elevati sunt ad modicum« in superbia. »Et non subsistent;« quia cito peribunt et deficient. »Et humiliantur sicut omnia,« terrena scilicet et transitoria. »Et auferentur« de vitae hujus illecebris. »Et sicut summitates spicarum« (minutatim subauditur, et facillime) »conterentur. Quod si non est ita, quis me potest arguere esse mentitum, et ponere ante Deum verba mea?« Sic, inquit, est, ut dixi: verumtamen si ita non esset, vos de mendacio arguere non possetis, neque ante Deum ponere verba mea, quoniam et mendaces probati estis, et quibus jam credatur, digni non estis.



CAPUT XXV.

[Col. 0634D] »Respondens autem Baldad Suhites, dixit: Potestas et terror apud eum, qui facit concordiam in sublimibus suis.« Si, inquit, alicujus rei timor est, ille solus timendus est qui suo terrore et potestate malignorum spirituum fugato exercitu, in sublimibus suis concordiam fecit, quoniam inter caeteros angelos pacem et concordiam confirmavit; qui non solum concordes et fortes, verum etiam innumerabiles sunt, ut nihil eis resistere possit; unde et subditur: »Nunquid est numerus militum ejus? Et super quem non refulget lumen illius?« Ac si dicat: Stultitia quidem est cum eo contendere [Col. 0635A] velle, qui et sua, et suorum militum numero et fortitudine omnia superat; cujus oculorum lumen ubique refulget, cui non solum actiones, sed etiam cogitationes se abscondere nequeunt.« Nunquid justificari »potest homo, comparatus Deo? Aut apparere mundus, natus de muliere?« Sic, inquit, ut caeteri homines es, nec te de muliere natum esse negare debes, quae utique fragilis est, et porta peccati [(360) 1Kb] . Non igitur mundus es, nec Deo comparatus justificari potes, quia dixisti: »Aequitatem proponat contra me, et perveniat ad victoriam judicium meum. Ecce enim luna non splendet, et stellae non sunt mundae in conspectu ejus; quanto magis putredo, et filius hominis, vermis.« [(361) 1Kb] Quid enim per lunam, nisi Ecclesiam; quid vero per [Col. 0635B] stellas, nisi sanctos? Ecce, inquit, Ecclesiae et stellae Novi Testamenti, id est sancti baptismatis unda renovati, et originali peccato soluti, ante Dei oculos omnino mundi non sunt; quanto magis homo putredo, et filius hominis, vermis, qui nondum in aliquo innovatus primi hominis maledictione tenetur; cui dictum est: »Maledicta terra in opere tuo (Gen. III, 17);« et paulo post: »Quia pulvis es, et in pulverem reverteris (ibid., 19).«



CAPUT XXVI.

»Respondens autem Job, dixit: Cujus adjutor es? Nunquid imbecillis? et sustentas brachium ejus qui non est fortis? Cui dedisti consilium? Forsitan illi qui non habet sapientiam, et prudentiam tuam [Col. 0633C] ostendisti plurimam? Aut quem docere voluisti? Nonne eum qui fecit spiramentum?« Isti enim quasi Dei adjutores pro Deo loquentes, ejusque justitiam defendentes, et Deum justum, et Job injustum probare conabantur, ac si Deus, ut imbecillis, imprudens et inscius causam suam defendere non posset, vel vir sanctus eum injustum probare voluisset. Hinc autem Dei fortitudinem, prudentiam et sapientiam describit, dicens:

»Ecce gigantes gemunt sub aquis [(362) 1Kb] , et qui habitant cum eis. Nudus est infernus coram illo, et nullum est operimentum perditioni.« Ecce, inquit, gigantes, id est reges et principes, caeterique potentes, et qui cum eis habitant, eorum scilicet consiliarii et familiares, gemunt sub aquis, id est in [Col. 0635D] regimine populorum. »Aquae enim multae, populi multi (Apoc. XVII, 27).« Non enim sine magno labore et sollicitudine eos quos regunt, vel habere, vel tenere possunt. Gemunt igitur sub eis, quia quasi graviter onerati, vix eos ferre et regere possunt. Deus autem solo nutu cuncta disponit et ordinat. Infernus autem et perditio, diabolus intelligitur, qui [Col. 0636A] ipsis quoque quos perdidit, in poenis inferior est. Hic autem, quia suam iniquitatem et malitiam Deo abscondere non potest, nudus et sine operimento coram eo esse perhibetur. »Qui extendit aquilonem super vacuum, et appendit terram super nihilum.« Hoc cum ad litteram verum sit, magis mirari quam intelligere possumus. Per aquilonem ille significatur, qui ait: »Sedebo in monte testamenti in lateribus aquilonis, et ero similis Altissimo (Isa. XIV, 13).« Hunc autem extendit Deus super vacuum, qui illis dominari permittit, qui fide, religione et bona operatione vacui sunt. Terram autem super nihilum appendit, quia sanctam Ecclesiam super gentes firmavit et stabilivit, quas prius pro nihilo computabat, secundum illud: »Omnes gentes quasi [Col. 0636B] non sint, sic sunt coram eo, et quasi nihilum, et inane reputatae sunt ei (ibid., 40).«--- »267 Qui ligat aquas in nubibus, ut non erumpant pariter deorsum.« Nubes doctores sunt, in quibus Deus suae doctrinae aquam ligavit, et clausit, ne simul tota erumperet, potius auditorum vitam, quam sitim exstingueret. Ideoque Apostolus aliis lac potum dedit, non escam (I Cor. III, 2), qui tamen sapientiam loquitur inter perfectos. »Qui tenet vultum solii sui, et expandit super illud nebulam suam.« Solium enim, sedes judiciaria intelligitur. Faciem igitur sui solii Deus adhuc abscondit, et tenet, quia ejus occulta judicia, donec in hoc mundo sumus, scire non possumus. Unde non immerito obscuritatis nebulam super illud expansam esse [Col. 0636C] dicit. »Terminum circumdedit aquis, donec finiantur lux et tenebrae.« Per aquas, sanctarum Scripturarum scientiam significavit. Cui scientiae Deus terminum posuit, ut non plene intelligatur, donec finiantur lux et tenebrae, id est dies et nox. Scriptum est enim: »quia vocavit Deus lucem diem, et tenebras noctem (Gen. I, 5).« Nemo igitur integram, perfectamque scientiam habebit, nisi prius hic mundus finiatur. »Columnae coeli tremiscunt et pavent ad nutum ejus.« Coeli namque columnae, apostoli sunt Ecclesiaeque doctores, qui nisi Deum timuissent, tanta pro eo non paterentur. »In fortitudine illius repente maria congregata sunt, et prudentia ejus percussit superbum.« Dei namque virtus et [Col. 0636D] sapientia, Dei fortitudo et prudentia Christus est. Hic autem incarnatus diabolum percussit, et de regno, quod jamdiu possederat, ejecit. Et ita cuncta maria, id est omnes mundi hujus nationes, repente in unam fidem, et unam Ecclesiam congregavit. »Spiritus ejus ornavit coelos, et obstetricante manu eductus est coluber tortuosus [(363) 1Kb] .« Nondum enim [Col. 0637A] coeli, id est sancti apostoli, ornati erant; sed Spiritu sancto adveniente, statim et scientia, et diversitate linguarum, et virtutum efficacia ornati sunt. Et coluber ille tortuosus, qui primum hominem decepit, et nunquam recta via incedit, de fidelium mentibus eductus, et ejectus est, manu et virtute Dei in anima, et in corpore fideles suos circumcidente.

»Ecce haec ex parte dicta sunt viarum ejus, et cum vix parvam stillam sermonis ejus audierimus, quis poterit tonitruum magnitudinis illius intueri?« Hanc, inquit, particulam, et quasi stillam de illa tanta plenitudine virtutum ejus audivimus, et nuntiavimus. Sed cum in infirmitate assumptae carnis, ut modo diximus, tanta peregit, quis eum in majestate sua venientem, et damnationis sententiam [Col. 0637B] super iniquos tonantem intueri poterit?



CAPUT XXVII.

»Addidit quoque Job assumens parabolam suam, et dixit.« In eo quod parabolam dicit, aliud praeter litteram quaerendum insinuat. »Vivit Deus, qui abstulit judicium meum, et omnipotens qui ad amaritudinem adduxit animam meam. Quia donec superest halitus in me, et Spiritus Domini in naribus meis, non loquentur labia iniquitatem, nec lingua mea meditabitur mendacium.« Ejus enim, judicium Deus abstulit, quia aliter se judicandum putavit. Loqui autem, oris est; meditari vero cordis. Nec igitur lingua oris mendacium, nec lingua cordis loquetur iniquitatem. Cur autem dixerit hoc, manifestat: »Absit a me, ut justos vos esse judicem: [Col. 0637C] donec deficiam, non recedam ab innocentia mea.« Mentiretur enim, si eos, qui justi non erant, justos judicaret: si vero mentiretur, innocens non esset. Unde adhuc subditur: »Justificationem, quam coepi tenere, non deseram. Nec enim reprehendit me cor meum in omni vita mea.« Desereret enim justificationem, si a veritate cessaret: veritas enim eum justificabat. Quod vero cor ejus in omni vita sua non reprehendit, illum nisi ignoranter non peccasse ostendit. Quis enim reprehendat, quod ignorat? Quia vero illicitis cogitationibus viriliter resistit, et si aliquando illicita cogitaverit, cor tamen ejus ex hoc eum non reprehendit. »Sic agit, ut impius inimicus meus, et adversarius meus, quasi [Col. 0637D] iniquus.« Sic igitur agit inimicus meus, id est Satan, ut impius, quia quantumcunque potest, omni pietate remota me affligit. Et adversarius meus, quasi iniquus, quoniam aequitatis mensuram me flagellando multum excedit. Hoc ille agit. Insuper et vos me simulatorem, et hypocritam esse putatis. Unde et subditur: »Quae enim est spes hypocritae, si avare rapiat, et non liberet Deus animam ejus? Nunquid clamorem ejus audiet Deus, cum venerit super illum angustia?« Cum enim hypocrita se justum simulat, justitiae laudem, quae solis justis debetur, avare rapit. Hoc autem facit, quia aeternae retributionis spem non habet. Unde stultissimus [Col. 0638A] comprobatur, qui se Deo servire simulat, et ejus animam Deus non liberat. Hujus autem clamorem post hanc vitam Deus non audiet, quamvis multum clamet: »Domine, Domine, aperi nobis (Matth. XXV, 11).« Sequitur: »Aut poterit in Omnipotente, delectari? Aut invocare Deum in omni tempore?« Non enim delectantur in Domino, qui solam mundi laudem et gloriam quaerunt. Hi tamen non semper, sed 268 quando aliqua adversitate tanguntur, tunc Deum invocant. »Docebo vos per manum Dei, quae Omnipotens habet, nec abscondam: ecce vos omnes nostis, et quid sine causa vana loquimini?« Docebo, inquit, vos, nec abscondam ea quae Omnipotens habet, id est veritatem; haec enim semper est doctrina Omnipotentis. Sed quomodo docebo? [Col. 0638B] Non utique per me, sed per manum Dei, quae tam fortis est, ut etiam lapidea corda mollire possit. Sed dicite mihi: Quid sine causa contra me vana loquimini, cum ipsi sciatis vera esse quae dico: »Haec est pars impii apud Deum, et haereditas violentorum, quam ab Omnipotente suscipient. Si multiplicati fuerint filii ejus, in gladio erunt, et nepotes ejus non saturabuntur pane.« Impii enim, et violenti haeretici sunt, quia et crudeliter animas perdunt, et violenta interpretatione Scripturas exponunt. Hi autem quam partem et haereditatem a Deo suscipiant, audiamus. Si multiplicati fuerint, inquit, filii ejus, id est imitatores ejus, et qui de ejus doctrina generantur, divinae ultionis gladio ferientur. Et nepotes ejus, illi scilicet, qui de his [Col. 0638C] malis fillis nascuntur, non saturabuntur pane, pane utique vivo qui de coelo descendit. Quoniam autem haereticorum alii ad Ecclesiam convertuntur, alii vero in suis erroribus relinquuntur; ideo subditur: »Qui reliqui fuerint ex eo, sepelientur in interitu, et viduae illius non plorabunt.« Qui, inquit, ad veritatem non redierint, et in sua malitia perstiterint, in interitu aeternae damnationis sepelientur. »Et viduae, illius non plorabunt.« Cujus illius? Illius, cujus filii in gladio erunt. Sed quae sunt ejus viduae, nisi animae, quae cognita veritate ab eo sunt separatae? Et istae quidem viduae non plorabunt, imo gaudebunt, quoniam cum sanctis in gaudio erunt. »Si comportaverit [Col. 0638D] quasi terram argentum, et sicut lutum praeparavit vestimenta, praeparabit quidem, sed justus vestietur illis, et argentum innocens dividet.« Quid enim per argentum et vestimenta, nisi sanctarum Scripturarum testimonia intelligimus? Qui enim his non abundat, pauper et nudus est; pauper quidem in ratiocinando, nudus vero in se contegendo et defendendo. Fit enim multoties, ut haeretici libros componant, et in sua defensione sanctarum Scripturarum testimonia colligant, quae se ad defendendum cum ad concilia comportaverint, eisdem ipsis, quasi suis gladiis superantur. Et ita quidem fit, ut justus eorum vestibus armetur et induatur, [Col. 0639A] et eorum eloquiorum divitias, quae per argentum figurantur, vir innocens rationabiliter exponat et dividat. »Aedificavit sicut tinea domum suam, et sicut custos fecit umbraculum.« Domum suam sicut tinea haereticus aedificat, quia Ecclesia, quam regit, corrumpendo et dissipando construit. »Facit autem sicut custos umbraculum,« quoniam ejus aedificium non habet fundamentum positum. Non enim aedificat super fundamentum apostolorum et prophetarum.

»Dives cum dormierit, nihil secum auferet, aperiet ocutos, et nihil inveniet.« Dives enim qui non in Deo, sed in hujus mundi divitiis spem habet, postquam dormierit, et mortis somno oculos clauserit, nihil secum auferet. Aperiet oculos in resurrectione, [Col. 0639B] et nihil inveniet, quoniam tanta inopia opprimetur, ut guttam aquae mendicare cogatur; unde et sequitur: »Apprehendet eum, quasi aqua, inopia, et nocte opprimet eum tempestas. In nocte enim, et in tenebris positus, omnium tribulationum impetu et tempestate opprimetur, et quasi abundanti et repentina aqua, ita inopia apprehendetur. Tollet eum ventus urens, et auferet, et velut turbo rapiet eum de loco suo.« Tollet eum, inquit, de hac vita ventus urens, id est malignus spiritus, et qui violenter animas tollit, et quas tollit aeternis tormentis exurit. Et velut turbo, et impetus tempestatum rapiet eum de loco suo, id est de hoc mundo, in quo ad tempus habitavit. Et hoc [Col. 0639C] merito. »Emittit super cum, et non parcit, de manu ejus fugiens, fugiet.« Emittit, inquit, Dominus super eum, et extendit virgam correctionis suae, et non parcit ad tempus, ut in aeternum parcat: corripit enim omnem filium, quem recipit (Prov. III, 12). Ille vero cum se emendare, et de Dei correctione gaudere debuisset, quasi malus discipulus, non recipiens disciplinam de manu ejus fugiens fugit. In hoc enim fugit, quod disciplinam non recipit. Sed quid Dominus ad haec? Subditur: »Stringet super eum manus suas, et sibilabit super illum, intuens locum ejus.« Hoc est enim, quod peccanti populo per prophetam Dominus dicit: »Jam non irascar tibi amplius (Ezech. XVI, 42);« id est, age quod vis, quia ego te ulterius non corrigam. [Col. 0639D] Manum enim stringere est a flagellis et alapis cessare. Intuens autem locum ejus super eum sibilat, quia considerans ad quam poenam et mortem tendat, quasi admirando eum irridet.



CAPUT XXVIII.

»Habet argentum venarum suarum principia, et auro locus est, in quo conflatur.« Quamvis, inquit, haeretici, de quibus supra multa locuti sumus, argentum habeant, ejus tamen venas et principium non habent. Vena enim et principium argenti, id est sanctorum eloquiorum, veritas est. Omnis enim divina Scriptura hoc ex fonte manat. De hoc autem fonte illi non bibunt, quoniam prave Scripturas interpretantur. Locus autem, in quo conflatur aurum, Ecclesia est, quoniam extra eam, [Col. 0640A] neque sapientiae thesaurus bene exponitur, neque vasa digna 269 honore fabricantur. Hic enim vas electionis beatus Paulus fabricatus est. Hic igne martyrii et tribulationis omnes martyres conflati sunt. »Ferrum de terra tollitur, et lapis solutus calore in aes convertitur.« Terra enim in ferrum, et lapis in aes, sancti Spiritus igne decocti, convertuntur, quoniam terreni et peccatores, duri et increduli, ferri fortitudinem et aeris sonum suscipiunt, ut et fortes sint in opere, et clari in praedicatione. »Tempus posuit tenebris, et universorum finem ipse considerat.« Tempus enim posuit tenebris, quia suae iucarnationis tempore Salvator noster Scripturas aperuit, et ignorantiae tenebras ab eis removit. Sive etiam: tenebris, id est peccatoribus, [Col. 0640B] terminum posuit, quo et peccare desistant et poenitentiam agant. Ipse etiam universorum finem considerat, quia ad quem finem omnia tendunt, non ignorat. Cum enim et Judas inter apostolos, et Paulus inter persecutores essent, utriusque finem ipse videbat.

»Lapidem quoque caliginis, et umbram mortis dividit torrens a populo peregrinante.« Lapis enim caliginis, et umbra mortis Judaeorum populus est. Lapis quidem, quia credulitate durus, caliginis autem, quia infidelitate caecus. Sub quo, qui se humiliaverit, sic ejus umbra, quasi morte exstinguetur. Omnis enim, ad cujus doctrinam prosternimus, umbra nobis est. Sed qui torrens, nisi fluvius, et praedicatio [Col. 0640C] novi testamenti? Quid vero populus peregrinus, nisi Ecclesia, quia in hoc mundo peregrinans, dicit: »Non enim habemus hic manentem civitatem, sed futuram inquirimus (Heb. XIII, 14).« Torrens igitur, lapidem caliginis, et umbram mortis a peregrinante populo dividit, quia Novum Testamentum Judaeos ab Ecclesia separat. In hoc enim a nobis differunt, quod Novum Testamentum non suscipiunt.

»Terra de qua oriebatur panis in loco suo igne subversa est.« Cum enim totus mundus divini eloquii famem pateretur, tunc Judaea terra verbi Dei pane abundabat. Haec autem in loco suo igne subversa est, quia zelo et igne invidiae contra Christum exarsit. »Locus saphiri lapides ejus, et glebae illius [Col. 0640D] aurum.« Hujus, inquit, terrae lapides pleni fuerunt saphiris, quia sancti, qui prius in ea habitaverunt, coeli faciem et angelorum pulchritudinem imitati sunt. Et glebae illius aurum, quia sancti prophetae, et per sapientiam aurum, et per fructum boni operis glebae fuerunt. »Semitam ignoravit avis, nec intuitus est eam oculus vulturis.« Avis enim Christus est, quia volando coelos ascendit. Est autem et vultur, quoniam ad suscipiendum nostrae carnis morticinum descendit. Hujus autem avis semitam terra illa praedicta ignoravit, quia Judaeorum populus, neque quod de coelo Christus descenderet, neque quod in coelos ascenderet, credere voluit. Hoc autem ideo, quia non est intuitus oculus vulturis, id est, quia non satis diligenter prophetarum verba [Col. 0641A] consideravit. Christi enim oculi prophetae fuerunt, quoniam prius per eos, postea per seipsum, sedentes in tenebris illuminavit.

»Non calcaverunt eam filii justorum, nec pertransivit per eam leaena.« Institores enim apostoli sunt, qui fidei pretio Evangelii doctrinam ubique vendentes instabant, quorum quidem filii fuerunt episcopi et doctores. Quamvis enim apostoli Judaeam terram parvo tempore calcassent, eorum tamen filii eam non calcaverunt, quia, relictis Judaeis, omnes se ad gentes contulerunt. Leaena autem Ecclesia est, quae et vitia et malignos spiritus ubique vincit et devorat. Haec autem transivit quidem, sed non pertransivit per eam; exspectat enim donec plenitudo gentium intret, et sic omnis Israel salvus fiat. [Col. 0641B] »Ad silicem extendit manum suam, subvertit a radicibus montes.« Terram, inquit, leaena reliquit, et ad silicem manum extendit, quia, relictis Judaeis, ad duritiam gentium auxilii sui manum porrexit. Et subvertit a radicibus montes, quia hujus saeculi potentes a daemonum cultura funditus eradicavit.

»In petris rivos excidit, et omne pretiosum vidit oculus ejus.« In petris, inquit, id est in duris et lapideis cordibus, rivos scientiae vel lacrymarum excidit, et abundare fecit. Et omne pretiosum vidit oculus ejus, quia sacramenta omnibus saeculis abscondita ei revelata sunt. Unde et subditur:

»Profunda quoque fluviorum scrutatus est, et abscondita produxit in lucem.« Sanctus enim praedicator fluviorum profunda scrutatus est, et [Col. 0641C] abscondita in lucem produxit, quia utriusque Testamenti mysteria, diu abscondita, exponendo revelavit, »Sapientia vero ubi invenitur? Et quis est locus intelligentiae?« Haec autem sapientia Christus est, qui Dei virtus et Dei sapientia dicitur. »Nescit homo pretium ejus, nec invenitur in terra suaviter viventium.« Miser Judas, miseri et Judaei, a quibus tam vili pretio emptus et venditus est, cujus pretium sciri non potest. Si enim pretium ejus homo ille iniquus scivisset, eum tali pretio non vendidisset. Non invenitur autem sapientia in terra suaviter viventium, quia non in eis habitat Christus, qui carnis illecebris et voluptatibus traditi sunt. »Abyssus dicit: Non est in me; et mare loquitur: Non est mecum.« Abyssus enim illi sunt qui erroris et [Col. 0641D] ignorantiae tenebris sunt involuti; in talibus autem non habitat Christus. Mare autem illos significat qui felle et amaritudine pleni, et superbiae spiritu commoti, nunquam possunt esse quieti. »Non dabitur aurum obryzum pro ea, nec appendetur argentum in commutatione ejus.« Aurum obryzum, quod optimum est, sanctos apostolos designat; argentum vero, propter 270 eloquii puritatem, prophetas significat. Sed tamen nullus horum Christo comparari potest. Unde Psalmista ait: »Ut quid suspicamini montes coagulatos; mons, in quo beneplacitum est Deo habitare (Psal. LXVII, 17).«---»Non conferetur Indiae tinctis coloribus, nec lapidi sardonico pretiosisimo, vel saphiro.« Quid enim tincti [Col. 0642A] colores Indiae, nisi philosophi hujus mundi? Hi enim quidquid pulchritudinis habent, exterius et in pelle ostendunt. At vero de Ecclesia dicitur: »Omnis gloria ejus filiae regis ab intus« (Ibid. XLIV, 14). Lapis autem sardonicus coloris sanguinei, martyres ostendit. Saphirus vero sanctos praedicatores, qui altius volant et coelestia contemplantur. »Non adaequabitur ei aurum, vel vitrum, nec mutabuntur pro ea vasa auri excelsa et eminentia, nec commemorabuntur comparatione ejus.« Sancti enim et aurum sunt propter sapientiam, et vitrum propter vitae puritatem; quales enim exterius, tales et interius sunt, nihil obscurum, nihil tenebrosum in eis est. Vasa autem excelsa et eminentia illa erant, de quibus cum Dominus diceret: »Quem dicunt [Col. 0642B] homines esse Filium hominis? (Matth. XVI, 14.)« Apostoli respondentes dixerunt: »Alii Eliam, alii Jeremiam, alii Joannem Baptistam, aut unum ex prophetis.« Satis enim magni erant, qui Christus esse putabantur, et tamen nihil horum Christo comparatur. »Trahitur enim sapientia de occultis. Non adaequabitur ei topazion de Aethiopia, nec tincturae mundissimae componentur.« De occultis enim, id est de corde, Patris trahitur haec sapientia. Sed quis eam trahit nisi pietas et misericordia? His enim trahentibus ad terram Christus descendit. Huic autem topazion non adaequatur, quamvis omnium colorum diversitate varietur. Similiter autem neque tincturae mundissimae; per haec enim eos intelligimus, qui et sapientia, et scientia, et omnium virtutum [Col. 0642C] varietate sunt adornati; quot enim virtutes, tot colores. Et hae quidem tincturae tunc mundissimae sunt, quando nulla hypocrisi inficiuntur. Nihil autem horum aequabitur Christo. »Quis enim in nubibus aequabitur Domino? Aut quis similis erit Domino inter filios Dei?« (Psal. LXXXVIII, 7.) »Unde ergo sapientia veniet? Et quis est locus intelligentiae? Abscondita est ab oculis omnium viventium.« Unde, inquit, veniet Sapientia, quis nobis eam revelabit? »Generationem ejus quis enarrabit? (Isa. LIII, 8).« Quis est locus ejus? Ubi habitat? Ipsa dicat: »Ego sum, inquit, in Patre, et Pater in me est (Joan. X, 38).« Abscondita igitur est ab oculis omnium viventium, quoniam nemo eam novit, sicut est. »Volucres coeli quoque latet. Perditio [Col. 0642D] et mors dixerunt: Audivimus auribus nostris famam ejus.« Volucres namque coeli, apostolos, et doctores, qui et altius volant, et subtilius coelestia contemplantur, significare possunt. Et his quidem quandiu in mundo fuerunt, non plene haec sapientia revelata est. Perditio vero et mors diabolus est qui peccatores occidit, et perdit. Iste autem famam ejus audivit, quia Christi gloriam et virtutem, vel superatus intellexit.

»Deus intelligit viam ejus, et ipse novit locum ejus. Ipse enim fines mundi intuetur, et omnia, quae sub coelo sunt respicit«---»Nemo enim novit Filium, nisi Pater (Matth. XI, 27).« Ipse enim ejus humanitatis et incarnationis viam ante tempora [Col. 0643A] cum eo simul disposuit. Et ipse quamvis non localis, est locus ejus. Unde et ipse ait: »Ego sum in Patre, et Pater in me est (Joan. X, 38).« Et quoniam Deum nihil latet, haec sapientia mundi fines, et quaecunque sub coelo sunt, qualiter se humilient, intuetur. »Qui fecit ventis pondus, et aquas appendit in mensura.« Venti hoc in loco vel animas, vel leves et vagos homines significant. His autem fecit Deus pondus, quia religionis maturitatem, et gravitatem eis dedit. Unde et illud: »In populo gravi laudabo te (Psal. XXXIV, 18).« Aquas autem in mensura appendit, quia, ut Apostolus ait, sancti Spiritus gratias secundum mensuram fidei, unicuique tribuit (Rom. XII, 7). »Quando ponebat pluviis legem, et viam procellis sonantibus; tunc vidit [Col. 0643B] illam, et enarravit, et investigavit, et dixit homini: Ecce timor Domini, ipsa est sapientia, et recedere a malo, intelligentia.« Pluviis enim legem posuit, quando praedicandi ordinem docuit. Ordo autem hic est; ut doctor, quod praedicat, agat. Sed audiamus ipsam legem: »Sic luceat, inquit Dominus, lux vestra coram hominibus, ut videntes opera vestra bona, glorificent Patrem vestrum, qui in coelis est (Matth. V, 16).« Quod autem per pluviam, hoc per procellas, et quod per legem, hoc per viam significavit. Per procellas tamen ea doctrina intelligitur, quae de futuro judicio, et de aeterna poena, terrorem peccatoribus incutit. Quod vero ait: »Tunc vidit illam, et enarravit, et praeparavit, et investigavit;« hoc est intelligere, tunc eam videri, [Col. 0643C] et enarrari, praeparari, et investigari permisit. Tunc enim Christus cognitus est, quando praedicatores pluere coeperunt. Et tunc dixit homini: »Ecce timor Domini, ipsa est sapientia, et recedere a malo, intelligentia [(364) 1Kb] .« Vere haec est sapientia et intelligentia, quae et sola sufficit, et sine qua Christus Dei virtus, et sapientia nec cognosci, nec haberi potest: qui enim Deum timet, nihil negligit, et qui a malo recedit nunquam peccat.



271 CAPUT XXIX.

»Addidit quoque Job assumens parabolam suam, et dixit: Quis mihi tribuat ut sim juxta menses pristinos, secundum dies quibus Deus custodiebat me?« Haec beatus Job de se et de Ecclesia dicit, [Col. 0643D] ideoque parabolam vocat. Loquatur igitur Ecclesia, non illa prima et nobilis, sed ea quae nunc est, et quae usque ad saeculi consummationem futura est. Quis, inquit, mihi tribuat, ut talis nunc sim, qualis in principio fui? Quando Deus me custodiebat, quando neque ab ipsis tyrannis, neque a vitiis, neque a malignis spiritibus me superari permittebat. Hoc autem Ecclesia secundum meliores dicit, qui Christianam religionem multum diminutam considerantes, deplorant. »Quando splendebat lucerna ejus super caput meum, et ad lumen ejus ambulabam in tenebris.« De hac enim lucerna et de hoc lumine [Col. 0644A] scriptum est: »Lucerna pedibus meis verbum tuum, et lumen semitis meis (Psal. CXVIII, 115).« Verbum enim caput, id est mentem illuminat, ut bene intelligat, et pedes, id est opera, ut sine offensione fiant. Hoc igitur lumine in tenebris, id est inter impios, et peccatores secura Ecclesia ambulabat, quoniam et sermonum et virtutum luce fulgebat. Sequitur:

»Sicut fui in diebus adolescentiae meae, quando secreto Deus erat in tabernaculo meo, quando erat Omnipotens mecum, et in circuitu meo pueri mei. Quando lavabam pedes meos butyro, et petra fundebat mihi rivos olei; quando procedebam ad portam civitatis, et in platea parabant mihi cathedram.« Jam enim magna ex parte Ecclesia senuit, [Col. 0644B] neque eam speciem et pulchritudinem, nisi in paucissimis tenet, quam in diebus adolescentiae, id est tempore apostolorum et martyrum habuit. Tunc enim Deus secreto erat in ejus pectoris tabernaculo, quia potius intus bene agendo, quam foris se ostentando Deo placere conabatur. Et tunc erat Omnipotens secum, quod in miraculis declaratur, qui semper eum tam praesto exaudiebat. Tunc quoque pueri ejus erant in circuitu ejus, de quibus Apostolus ait: »Nolite pueri effici sensibus, sed malitia parvuli estote (I Cor. XIV, 20).« Pueri enim a puritate dicuntur. Tunc autem pedes suos, id est doctores qui eam ubique ferunt, butyro lavabat, quia majori et perfectiori scientia eos infundebat. Butyrum, lactis [Col. 0644C] pinguedo est. Sicut igitur lac mediocrem scientiam, ita perfectam butyrum significat. Petra autem rivos olei ei fundebat, quia qui prius infideles, duri et lapidei erant, postea Spiritu sancto inuncti, pietatis et misericordiae oleum fundebant. Ad portam vero civitatis procedebant, quia civitatem sanctam Jerusalem intrare volentibus fidei portas aperiebat. Ponebant autem ei cathedram in plateis, ut jam non in occulto, sed palam et manifeste cunctis gentibus praedicaret. Qui enim veritatem palam docet, in platea super cathedram sedet. Sequitur:

»Videbant me juvenes, et abscondebantur, et senes assurgentes stabant.« Juvenes hoc loco intelliguntur, qui diu in peccatis perseverando creverunt. Senes vero, qui morum gravitate et religione [Col. 0644D] suam vitam commendaverunt. Isti igitur adstant ut religiosi; illi se abscondunt ut timidi. Adhuc videmus adulteros, et fornicatores et caeteros sceleratos ab episcoporum facie declinare. »Principes cessabant loqui, et supponebant digitum ori suo. Vocem suam cohibebant duces, et lingua eorum gutturi suo adhaerebat.« Hi principes et duces haeresiarchae sunt, qui sanctarum Scripturarum auctoritate et veris rationibus convicti, contra Ecclesiam loqui cessabant. Qui autem hoc non intelligit, legat tot concilia, in quibus haereticorum ora sunt opilata. »Audiens auris beatificabat me, et [Col. 0645A] oculus videns testimonium reddebat mihi quod liberassem pauperem vociferantem et pupillum, cujus non esset adjutor.« Quid per pauperem vociferantem, nisi peccatorem misericordiam implorantem? Quid vero per pupillum, cui non erat adjutor, nisi infidelem aliquem, ad fidem venientem, in quo jam diabolus pater iniquus mortuus erat? Hos autem Ecclesia liberavit, testantibus eis qui viderunt et audierunt. Spernit enim Ecclesia surdi et caeci testimonium.

»Benedictio perituri super me veniebat, et cor viduae consolatus sum.« Peccator enim qui periturus erat, eum benedicit per quem ad poenitentiam convertitur. Cor autem viduae consolatur, qui animae poenitenti, et post multa peccata diaboli connubium [Col. 0645B] fugienti, veniam et indulgentiam pollicetur. »Justitia indutus sum, et vestivit me, sicut vestimento et diademate judicio meo.« Sic, inquit, justitia et aequitatis judicio indutus sum, quomodo pulchris vestibus et diademate alii induuntur, quoniam non minus in istis, quam illi gloriantur in illis. »Oculus fui caeco, et pes claudo;« quoniam sive interius, sive exterius debilitati, non minorem a me quam a propriis membris consolationem habuerunt.

»Pater eram pauperum, et causam quam nesciebam, diligentissime investigabam.« Pauperes enim Ecclesia quasi proprios filios nutrit. Quia vero nihil temere, nihil perperam, nihil injuste facere vult, causam quam nescit, diligentissime investigat. »Conterebam molas iniqui, et de dentibus illius auferebam [Col. 0645C] praedam, dicebamque in nidulo meo: Moriar, et sicut palma multiplicabo dies.« Iniquorum molas conterere, est maligni spiritus, vel haereticorum machinamenta destruere: de dentibus 272 vero illorum praeda aufertur, cum aliquis ab eis jam pene seductus ad veritatis viam revocatur. In nidulo autem suo moritur, qui in ea fide et religione, in qua delectatur et quiescit, usque ad mortem perseverat. Multiplicat autem dies, ut palma quae et si difficile crescat, multum tamen vivit et viriditatem non amittit. Sic et Ecclesia ex difficili parvoque principio multum quidem crevit, et in aeternum vivit, suaeque pulchritudinis viriditatem non amittit.

»Radix mea aperta est secus aquas, et ros morabitur in messione mea.« Sanctorum enim radices [Col. 0645D] virtutes sunt, sine quibus anima non vivit. Hae autem radices ideo in sanctis non moriuntur, quia ad aquas se extendunt, et sancti Spiritus gratia, et Scripturarum fluentis semper irrigantur. Ros vero in sanctorum messione moratur, quia quando eorum animae divinae jussionis falce a corporibus separantur, non aestum, sed refrigerium sentiunt. »Gloria mea semper innovabitur, et arcus meus in manu mea instaurabitur.« Quod enim innovatur, vetustum est. Dolet igitur Ecclesia, quod gloria sua in quibusdam deficit et veterascit; sed consolatur, quoniam in aliis [Col. 0646A] proficit et innovatur. Similiter autem et arcus ejus in manu illius instaurari non diceretur, nisi vires quodammodo perdidisse videretur. Arcus etenim ejus divina Scriptura est; sagittae vero singulae sententiae sunt. Hic igitur arcus tunc instauratur, quando Dei verbum instanter praedicatur, et sanctorum auctoritate impius aliquis convincitur et damnatur. »Qui me audiebant et exspectabant sententiam meam, et intenti tacebant ad consilium meum.« Quis enim Ecclesiae sententiam et consilium libenter non suscipiat, nisi ille qui aures audiendi non habet? »Verbis meis nihil addere audebant, et super illos stillabat eloquium meum.« Qui enim in ejus doctrina stillicidio delectantur, ejus verbis nihil addere praesumunt. Haeretici autem ejus verbis aliquid addunt, [Col. 0646B] et addendo veritatem corrumpunt. »Exspectabant me sicut pluviam, et os suum aperiebant, quasi ad imbrem serotinum.« Sicut enim terra sitiens pluviam exspectat, ita fideles animae Ecclesiae doctrinam audire desiderant, ad quam velut ad imbrem serotinum os cordis aperiunt, mentis ariditatem tali potu exstinguere cupientes.

»Si quando ridebam ad eos, non credebant, et lux vultus mei non cadebat in terram.« Diximus enim, quoniam secundum perfectiores Ecclesiaeque doctores ista dicantur, qui cujus severitatis et gravitatis esse debeant, ex eo ostenditur, quod tam raro et ridere, et laetitiam in se ostendere debent; ut si aliquando hoc faciant, vix credatur eis, quod pro gaudio temporali hoc agant. Lux enim vultus [Col. 0646C] eorum in terram cadit, quando laetam faciem peccatoribus ostendunt. Unde scriptum est: »Filiae tibi sunt, ne ostendas laetam faciem tuam ad eas (Eccli. VII, 26).« Peccatores enim non ut rideant, sed ut fleant instruendi sunt. »Si voluissem ire ad eos, sedebam primus. Cumque sederem, quasi rex, circumstante exercitu, eram tamen moerentium consolator.« Si enim reges et principes hoc intelligerent, Ecclesiae praelatos sibi subdi debere non putarent. In quanta autem reverentia aliquando episcopi fuerint, his verbis ostenditur. Sedent tamen adhuc boni episcopi, quasi reges, fidelium exercitu circumstante, et eorum doctrinam audiente. Qui potius suaviter consolantur moerentes, quam superbe terreant delinquentes.



CAPUT XXX.
[Col. 0646D]

»Nunc autem derident me juniores tempore quorum non dignabar patres ponere cum canibus gregis mei.« Sic, inquit, ut dixi, olim mihi fuit, nunc autem juniores tempore, majores superbia, qui in me nati, ex me exierunt, haeretici scilicet, mea verba derident. Quorum patres cum canibus gregis mei ponere non dignabar, id est his qui greges meos custodiunt, eos sociare contempsi. Inde enim plures haereticorum de Ecclesia exierunt, quod majores dignitates in ea habere non potuerunt [(365) 1Kb] . [Col. 0647A] His enim canibus sociatur, qui episcopus ordinatur. »Quorum virtus manuum erat mihi pro nihilo, et vita ipsa putabantur indigni.« Habent enim haeretici virtutem manuum, quia plerumque bona operantur; sed hoc Ecclesia pro nihilo habet, quia fidem non habent sine qua impossibile est placere Deo.

»Egestate et fame steriles qui rodebant in solitudine, squallentes calamitate et miseria, et mandebant herbas et arborum cortices, et radix juniperorum erat cibus eorum.« Haeretici enim bono opere steriles sunt, quoniam verae doctrinae egestatem et famem patiuntur. Rodunt autem in solitudine, quoniam in densa sylva sanctarum Scripturarum ea quae intelligere non possunt, violenter rodunt et lacerant. Secundum interiorem quoque [Col. 0647B] hominem calamitate et miseria squalidi sunt, quoniam et fide sunt vacui, et vitiorum contagione foedati. Herbas autem et arborum cortices mandunt, quoniam et novitate delectantur, et omissa spirituali intelligentia, pene omnia ad litteram exponunt. Verbi namque Dei corium et cortex littera est. Sed quid per juniperum, 273 quae tota spinis repleta est, nisi vitiorum multitudinem intelligimus. Horum autem radix superbia est, et avaritia, quoniam ex his caetera vitia originem ducunt. Hac igitur radice haeretici incrassati Ecclesiae humilitatem despiciunt. »Qui de convallibus ista rapientes, cum singula reperissent, ad ea cum clamore currebant.« Divinam enim Scripturam, quam modo solitudinem dixit, nunc convallem appellat, quia non rhetorum [Col. 0647C] sublimitates, sed plani sermonis humilitatem imitatur. In hac autem haeretici se exercentes, dum aliquid novi, et quod eorum erroribus convenire videatur, inveniunt, mox undique cum clamore et laetitia ruunt, et suis libris et disputationibus illud inserunt [(366) 1Kb] . »In desertis habitabant torrentium, et cavernis terrae, vel super glaream.« Haeretici enim inter eos, et cum eis habitant, qui a Deo deserti et derelicti sunt. Et isti quidem quoniam viva aqua et indeficienti doctrina non abundant, torrentes dicuntur. Appellantur autem et cavernae terrae, quia in eis serpentes et maligni spiritus habitant. Glareae quoque nominantur, quoniam et iniquitate graves sunt, et omnium voluptatum flumine trahuntur. [Col. 0647D] »Qui inter hujuscemodi laetabantur, et esse sub sentibus delictas computabant. Filii stultorum, et ignobilium, et in terra penitus non parentes.« Lactantur autem haeretici inter hujuscemodi, quoniam et tales facile ab eis decipiuntur. Computant vero delicias sub sentibus esse, quia in peccatorum aculeis delectantur. Et hi quidem sunt filii stultorum et ignobilium, quia eorum magistri, nisi stulti essent, et a matris suae nobilitate degenerarent, ad hanc tantam insaniam non pervenissent. Pro qua et modo Ecclesiam fugiunt, et penitus in [Col. 0648A] terra viventium non apparebunt. »Nunc in eorum canticum versus sum, et factus sum eis proverbium.« Hoc autem ideo dicit, quoniam stulta, vana et joculari irrisione Ecclesiae adversantur.

»Abominantur me, et longe fugerunt a me, et faciem meam conspuere non verentur.« Longe enim ab Ecclesia fugiunt, quia sanam doctrinam recipere nolunt. Faciem quoque ejus conspuere non verentur, quoniam verba turpia et inhonesta palam contra eam et in faciem dicunt [(367) 1Kb] . Hoc autem non sine Dei permissione fieri manifestatur, cum dicitur: »Pharetram enim suam aperuit, et afflixit me, et frenum posuit in os meum.« Dei namque permissio pharetra est, ex qua velut sagittae haeretici et tyranni prorumpentes, contra Ecclesiam insurgunt. [Col. 0648B] Frenum autem illius illi sunt, qui ejus doctrinae et verbis contradicunt. »Ad dexteram Orientis calamitates meae illico surrexerunt.« Hoc autem sic ad litteram dicere videtur, quod ex illa mundi parte prius contra eam haeretici venerint. Possumus vero per Orientem, Patrem; per dextram, Filium intelligere, secundum illud: »Psallite Domino, qui ascendit super coelos coelorum ad Orientem (Psal. LXVII, 33).« Surrexerunt igitur calamitates Ecclesiae illico contra dexteram Orientis, quia statim a principio haeretici Christo Dei Filio derogare coeperunt.

»Pedes meos subverterunt, et oppresserunt, quasi fluctibus semitis meis.«---»Qui enim lotus est, non indiget, nisi ut pedes lavet (Joan. XIII, 10).« [Col. 0648C] Pedes igitur haeretici sunt, qui terrae propius adhaerentes, sola terrena et transitoria diligunt. Tales autem pedes haeretici subverterunt, et supplantaverunt, et suae doctrinae semitis quasi maris fluctibus oppresserunt. »Dissipaverunt itinera mea, insidiati sunt mihi, et praevaluerunt, et non fuit qui ferret auxilium.« Hoc enim et Dominus ait: »Qui non est mecum contra me est, et qui non colligit mecum, dispergit (Luc. XI, 23).« Ecclesiae namque itinera haeretici dissipabant, quia aliam fidem, per quam ad supernam patriam tenderetur, praedicabant. Praevalebant etiam aliquando, et non erat qui ferret auxilium; quod quidem occulto Dei judicio fiebat; qui ait: »Necesse est enim ut veniant scandala [Col. 0648D] (Matth. XVIII, 7);« et Apostolus: »Oportet haereses esse, ut qui probati sunt, manifesti fiant (I Cor. XI, 19).«---»Quasi rupto muro, et aperta janua irruerunt super me, et ad meas miserias devoluti sunt, redactus sum in nihilum.« Ecclesiae namque murus, et defensio Christus est, et fides, et scientia Scripturarum. Hic autem murus, quia rumpi non potest, frustra contra Ecclesiam haeretici pugnant. Quod autem ait: Redactus sum in nihilum, secundum eorum opinionem loquitur.

»Abstulisti quasi ventus desiderium meum, et [Col. 0649A] quasi nubes pertransiit salus mea.« Abstulisti, inquit, id est auferri permisisti desiderium meum, quod de omnium hominum salute habeo, et salus mea, quam ubique medicando operabar, cessavit, et transiit. Sed quomodo? Quasi ventus aufert nubes. Bene enim haeretici vento, et Ecclesia nubibus comparantur, quoniam illi cum furore et impetu saeviunt, haec autem misericordiae doctrinam abundanter pluit. »Nunc autem in memetipso marcescit anima mea, et possident me dies afflictionis.« Omnia enim haec ad illa tempora referri debent, in quibus haeretici, et maxime Ariani sanctam Ecclesiam vehementissime perturbabant [(368) 1Kb] . Tunc enim erant 274 dies afflictionis, et Ecclesiae vita in semetipsa marcescebat, quoniam jam eam vivere [Col. 0649B] taedebat. Sic enim et Apostolus ait: »Quoniam supra modum gravati sumus; ita ut taederet nos etiam vivere (II Cor. I, 8).«

»Nocte os meum perforatur doloribus, et qui me comedunt, non dormiunt: in multitudine eorum consumitur vestimentum meum, et quasi capitio tunicae succinxerunt me.« Haec autem de Job ad litteram intelliguntur, quamvis de Ecclesia spiritualiter interpretemur. In hac nocte, inquit, in hac tantarum tribulationum perturbatione, os meum, fortiora membra doloribus perforantur, quoniam tantae vastitatis dolores sanctorum corda penetrabant. Et qui me comedunt, non dormiunt, quoniam haeretici et maligni spiritus, me persequendo, non quiescunt. Hac etiam significatione dicitur: »Quia [Col. 0649C] comederunt Jacob (Psal. LXXVIII, 7).« Et quia multi sunt, in multitudine eorum consumitur vestimentum meum, id est, imperfectiores exteriores decipiuntur. Tales enim Ecclesiae vestimenta sunt: quoniam et exterius eam exornant, et facile eis exspoliatur. Succinxerunt autem eam, quasi capitio tunicae, quatenus eam penitus suffocarent, ne veritatem loqui potuisset. Tunicae namque capitium, si fortiter constringatur, vocem penitus intercludit.

»Comparatus sum luto, et assimilatus sum favillae et cineri.« Intantum, inquit, conculcata et afflicta sum, ut me tam vilem et despectabilem quasi lutum et cinerem habeant. Sed quid mirum? »Clamabo ad te, et non exaudies me; sto, et non respicis me.« Ideo, inquit, isti superbiunt, quia [Col. 0649D] me ad te clamantem non exaudis, et in fide perseverantem non respicis. Se quoque meliorem partem habere arbitrantur, dum pene in omnibus se vident esse superiores.

»Mutatus es mihi in crudelem, et in duritia manus tuae adversaris mihi.« Quia enim graviter affligere ad crudelem pertinet; quamvis Deus crudelis non sit; tamen quia crudelium opus egit, crudelis vocatur. Manus enim dura est, quae fortiter affligit. »Elevasti me, et quasi super ventum ponens elisisti me valide.« Multum, inquit, me elevasti, magno honore et gloria me sublimasti. Jam non in [Col. 0650A] terra ambulare; sed super ventum et in aere ambulare videbar; quoniam qualis eram, talem me homines esse credebant. Nunc autem, quoniam sic elisa, sic afflicta, sic deleta sum, ipsi quoque familiares mihi credere pertimescunt. Et hoc quidem non ideo dico, quod temporaliter mori timeam, de hoc enim certa sum. Unde et sequitur:

»Scio, quia morti trades me, ubi constituta est domus viventi; verumtamen non ad consummationem eorum emittes manum tuam, et si corruerint, ipse salvabis.« Scio, inquit, quia illam mortem evadere non possum, in qua posita, et constituta est domus, id est caro omnis viventis, Hac enim morte sola caro, et non anima moritur. Verumtamen non ad consummationem eorum emittes [Col. 0650B] manum tuam: quorum? nisi eorum qui affliguntur. Ex quibus nonnulli aliquando timore succumbunt et cadunt. Hoc autem non usque ad consummationem et perditionem Deus affligi permittit; quoniam alios fortitudine firmat, ne cadant, et eos qui cadunt compungit, ut per poenitentiam redeuntes salvi fiant. Et hoc est quod dicit: »Si corruerint, ipse salvabis.«

»Flebam quondam super eo, qui afflictus erat, et compatiebatur anima mea pauperi.« Novit enim et Ecclesia flere cum flentibus, ac misereri pauperibus. »Exspectabam bona, et venerunt mihi mala; praestolabar lucem, et eruperunt tenebrae.« Hoc enim in sanctis plerumque contingit, ut priusquam ad illa bona, quae toto mentis desiderio exspectant, [Col. 0650C] pervenire valeant, mala praesentis vitae superveniant, quae eos vehementissime affligant, et dum de die in diem mori cupientes, aeternae beatitudinis lucem praestolantur, subito in hujus mundi procellas, et adversitatum tenebras cadunt.

»Interiora mea efferbuerunt absque ulla requie, praevenerunt me dies afflictionis.« Tunc enim Ecclesiae interiora efferbuerunt, quando haeretici, qui in ea latentes erant, suam indignationem et odium propalantes adversus eam loquentes exarserunt. Et tunc quidem praevenerunt eam dies afflictionis, quoniam illa mala, quae in Scripturis pronuntiata adhuc post multa tempora futura putabat, suo tempore cognovit esse completa. »Moerens incedebam, sine furore consurgens in turba clamavi.« [Col. 0650D] Moerens incedit, qui et sua et aliorum peccata plorat. Sine furore consurgens in turba clamat, qui non suas ulcisci injurias, sed pacem et concordiam componere conatur. »Frater fui draconum, et socius struthionum.« Per dracones, tyrannos et superbos; per struthiones vero hypocritas intelligimus. Sicut enim alae struthionum, ita hypocritarum opera inutilia sunt; cum neque illi alis, neque isti operibus ad coelestia elevantur. Inter tales autem et Job, et Ecclesia habitans, suae tamen innocentiae puritatem non amisit. »Cutis mea denigrata est super me, et ossa mea aruerunt prae [Col. 0651A] caumate.« In cute exterior pulchritudo, in ossibus vero interior fortitudo signatur. Haec autem in persecutionis aestu et caumate, et si Ecclesia non amittat, amittere tamen videtur. Intelliguntur igitur, et haec secundum hominum opinionem. »Versa est in luctum cithara mea, et organum meum in vocem flentium.« Quoniam jam non jubilare et psallere mihi vacat, sed pro angustiis et tribulationibus meis me flere oportet. Caetera vero quae sequuntur, non ad Ecclesiam, sed ad Job tantum referenda sunt.



275 CAPUT XXXI.

»Pepigi foedus cum oculis meis, ne cogitarem de virgine [(369) 1Kb] .« A castitate namque incipiens, quam perfectus fuerit ostendit. Quia vero cogitare [Col. 0651B] mentis est, de interioribus oculis hoc debet intelligi. Non enim peccat videndo exterius, qui non movetur cogitando interius. »Quam partem haberet Deus in me desuper, et haereditatem Omnipotens de excelsis.« Si, inquit, luxuriae, et voluptati deditus essem, in Dei sorte et haereditate connumerari non possem. »Nunquid non perditio est iniquo, et alienatio operantibus iniquitatem? Ideo, inquit, talia non egi, quoniam haec agentes perdendos esse, et a Deo separandos non dubitabam. Nonne et ipse considerat vias meas, et cunctos gressus meos dinumerat?« Deo, inquit, mentiri non possum, cui omnia opera mea sunt manifesta.

»Si ambulavero in vanitate, et festinavit in dolore pes meus, et appendat me in statera justa, et [Col. 0651C] sciet Deus simplicitatem meam. Si, inquit, ambulavi, sicut me ambulasse putatis, in vanitate, et secundum opinionem vestram festinavit in dolo pes meus, appendat me Deus in statera justa, id est, justitiam meam vos intelligere faciat, et tunc scietis simplicitatem meam; sic enim resolvitur: Et sciet Deus simplicitatem meam.« Non enim secundum se statera indiget Deus ad sciendum aliquid. »Si declinavit gressus meus de via, et si secutus est oculus meus cor meum, et in manibus meis adhaesit macula, seram, et alius comedet, et progenies mea eradicetur.« Gressus de via declinare, est boni operis rectitudinem non tenere. Oculus autem sequitur cor, quando operatio sequitur cogitationem. [Col. 0651D] Macula vero in manibus peccatum est in operibus. Quid est autem, »seram, et alius comedet,« nisi nullum de laboribus meis fructum suscipiam? »Quae enim seminaverit homo, haec et metet (Galat. VI, 8).« Progenies vero eradicatur, quando virtutes et boni mores a diabolo evelluntur. Sequitur:

»Si deceptum est cor meum super mulierem, et si ad ostium inimici mei insidiatus sum, scortum sit alterius uxor mea, et super eam incurventur [Col. 0652A] alii.« His etenim verbis a fornicationis et adulterii reatu se defendit. »Hoc enim nefas est, et iniquitas maxima; ignis est usque ad perditionem devorans, et omnia eradicans genimina.« Maximum enim peccatum est fornicatio et adulterium, unde et ignis usque ad perditionem devorans non immerito definitur; ideoque Apostolus: »Omne, inquit, peccatum, quodcunque fecerit homo, extra corpus est, qui autem fornicatur, in corpus suum peccat (I Cor. VI, 18).« Itemque: »Fornicatores et adulteros judicabit Deus (Hebr. XIII, 4).« Hoc enim vitium omnium virtutum genimina dissipat, eradicat et perdit. Hinc autem, quia de ejus castitate audivimus, de humilitate quoque audiamus.

»Si contempsi subire judicium cum servo meo, [Col. 0652B] et ancilla mea, cum disceptarent adversum me, quid enim faciam, cum surrexerit ad judicandum Deus, et cum quaesierit, quid respondebo illi? Nunquid non in utero fecit me, qui et illum operatus est, et formavit in vulva unus?« Ac si dicat: Omnes unum Dominum habemus; omnes unius Domini servi sumus; ipse omnia fecit, ipse »unicuique reddet secundum opera sua (Matth. XVI, 27);« et: »Eadem mensura, qua mensi fueritis, remetietur vobis (Matth. VII, 2).« Et haec quidem de humilitate. Nunc autem de ejus pietate et misericordia videamus.

»Si negavi, quod volebant, pauperibus, et oculos viduae exspectare feci.« Per hoc non solum largitatem, [Col. 0652C] sed et benevolentiae celeritatem ostendit. »Si comedi buccellam meam solus, et non comedit pupillus ex ea, quia ab infantia crevit mecum miseratio, et de utero matris meae egressa est mecum.« In hoc enim non sibi largitori, sed Deo totam suam imputat bonitatem. Hoc enim et ille dicere potuit, de quo scriptum est: »Priusquam te formarem in utero novi te, et antequam exires de vulva sanctificavi te (Jerem. I, 5).«---»Si despexi praetereuntem, eo quod non habuit indumentum, et absque operimento pauperem.« Non enim propter hominis nuditatem, naturae despiciebat dignitatem. »Si non benedixerunt mihi latera ejus, et de velleribus ovium mearum calefactus est.« Lingua enim omnium membrorum est instrumentum, per [Col. 0652D] quod suis benefactoribus benedicunt. »Si levavi super pupillum manum meam, etiam cum viderem in porta me superiorem;« id est in judicio; portam enim pro judicio posuit, quoniam ante portas judicia faciebant. Si, inquit, hoc, vel illud feci. »Humerus meus a junctura sua cadat, et brachium cum ossibus suis confringatur.« Ut non solum corporis, sed etiam animae fortitudinem amittens, cunctis in operibus, quibus salvari debueram, inutilis fiam. »Semper enim quasi tumentes super me fluctus timui [Col. 0653A] Deum, et pondus ejus ferre non potui.« Hoc enim, quid aliud est, nisi quod plus omnibus tormentis, plus etiam quam ipsam mortem semper Deum timuit. »Fortis enim, ait Salomon, ut mors dilectio (Cant. VIII, 6).« Nihil nautae magis timent, quam maris fluctus super se intumescentes. Pondus autem Dei 276 leviter ferunt, qui illius magnitudinis iram et furorem parvipendunt. »Si putavi aurum robur meum, et obryzo dixi, fiducia mea. Si laetatus sum super multas divitias meas, et quia plurima reperit manus mea.« His enim paucis verbis, ab omni suspicione avaritiae apertissime defenditur, quoniam neque dilexit, neque spem suam in divitiis posuit. »Si vidi solem cum fulgeret, et lunam incedentem clare, et laetatum est in abscondito [Col. 0653B] cor meum, et osculatus sum manum meam ore meo; quod est iniquitas maxima, et negatio contra Deum altissimum.« Et haec quidem verba ab omni idololatria eum defendunt. Puto enim infideles hanc antiquitus consuetudinem habuisse, quoniam solem et lunam deos esse credebant, eorum fulgorem et pulchritudinem admirantes, quasi pro eorum veneratione manus sibi oscularentur, quae tantis diis sacrificium obtulissent. Laetabantur etiam in abscondito mentis, et corde gaudebant, in tanta talique deorum suorum claritate. Hoc autem maxima iniquitas est, et negatio contra Deum altissimum, quia non creaturae sed Creatori serviendum est: in ipsum credere, ipsum colere et adorare debemus. [Col. 0653C] »Si gavisus sum ad ruinam ejus, qui me oderat, et exsultavi, quod invenisset eum malum; non enim dedi ad peccandum guttur meum, ut expeterem maledicens animam ejus.« (Et in his nullum odium contra aliquem habuisse probatur). »Si non dixerunt viri tabernaculi mei, quis det de carnibus ejus, ut saturemur?« Hoc enim ideo dicebant, quoniam sub distincta disciplina ab omni iniquitate eos coercebat. »Foris non remansit peregrinus, ostium meum viatori patuit.« Hoc autem ad misericordiam spectat. »Si abscondi quasi peccatum meum, et celavi in sinu meo iniquitatem meam.« Ille enim peccatum suum abscondit et celat, qui nullam pro eo agit satisfactionem. Et quoniam primus homo peccatum suum abscondit, [Col. 0653D] quasi haereditarium in caeteros descendit, ut peccata sua confiteri nolint. »Si expavi ad multitudinem nimiam, et despectio propinquorum terruit me, et non magis tacui, neque egressus sum ostium.« Ac si dicat: Si aliquando propinqui et vicini mei insurrexerunt contra me, ne forte responsionibus lites et scandala concitarem, potius tacui, neque ostium egressus sum; non quod eorum quamvis nimiam multitudinem timuissem, neque eorum despectio, qua, quia plures erant, me despiciebant, terruit me. »Quis mihi tribuat adjutorem, ut desiderium meum Omnipotens audiat, et librum scribat ipse, qui judicat, ut in humero meo portem illum, et circumdem illum, quasi coronam mihi?« Quem enim alium adjutorem beatus Job, nisi Christum [Col. 0654A] quaerit, quem ipse quantum cumque potest in omnibus imitatur? In Christo enim patriarcharum et prophetarum omnium desiderium completum est, quoniam omnes eum exspectabant; unde ipse ait: »Multi prophetae et reges voluerunt videre quae vos videtis, et non viderunt (Matth. XIII, 17).« Et ipse librum quidem scripsit, librum utique Novi Testamenti, librum legis. Quem ipse judicat, qui et judex est et legislator. »Pater non judicat quemquam, sed omne judicium dedit Filio (Joan. V, 25).« Hujus igitur adventum Job exspectabat, hujus librum scribi desiderabat, quem priusquam scriberetur, perfectissime observabat; unde et in humero suo se portare dicit. Evangelium namque in humero portat, qui ea quae praecipit non aestimans onerosa, [Col. 0654B] fideliter credit et operatur. Hic autem liber corona vocatur, quoniam sine ejus fide nemo coronatur.

»Per singulos gradus meos pronuntiabo illum, et quasi principi offerebam cum.« Quasi enim per singulos gradus suos Evangelium legit ille, qui et facta sua, et Evangeliorum verba diligenter considerans, timens aliquid se egisse, quod ibi reprehendatur. Offert autem quasi principi, quoniam ejus secreta non quibuscunque, sed Ecclesiae principibus annuntiat, ne forte det sanctum canibus et mittat margaritas ante porcos. »Si adversum me terra mea clamat, et cum ipsa sulci ejus deflent, si fructus ejus comedi absque pecunia et animam agricolarum ejus afflixi, pro frumento oriatur mihi tribulus »et pro hordeo spina.« Quid per terram et [Col. 0654C] sulcos, nisi terrae habitatores et cultores intelligimus? Hi enim adversus eum clamassent, si se ab eo injuste gravari et affligi sensissent. Ille autem absque pecunia fructus ejus comedit, qui cum nihil aut parum regiminis et consolationis suis subditis faciat, eorum tamen redditus et servitium non minuit. Pro frumento vero et hordeo tribulus et spina oritur, quando illi, qui gaudium et laetitiam ex spectant, moerorem et tristitiam omnemque tribula tionem incurrunt. Finita sunt verba Job.



CAPUT XXXII.

»Omiserunt tres viri isti respondere Job, eo quod justus sibi videretur. Et iratus indignatusque est Eliu filius Barachel Buzites de cognatione Ram.« [Col. 0654D] Iratus est autem adversus Job, eo quod justum se esse diceret coram Deo. Eliu enim Deus meus interpretatur, per quem arrogantes intelligimus, qui quamvis cum arrogantia praedicent, a fidei tamen veritate non recedunt. Est autem Eliu filius Barachel, quia omnes qui recte credunt, Ecclesiae benedictionem suscipiunt. Barachel enim benedictio interpretatur. Sed quamvis recte credat et benedictionem in Ecclesiae sacramentis susceperit, tamen quia arroganter praedicat, Buzites, et contemptibilis 277 est. Buzites enim contemptibilis dicitur. Quis enim arrogantium verba non contemnat? Et iste fo tasse arrogans non esset, si de cognatione Ram non fuisset. Ram enim interpretatur excelsus, quia igitur excelsus est, humiliter loqui nescit.

[Col. 0655A] »Porro adversus amicos suos indignatus est, eo quod non invenissent responsionem rationabilem; sed tantummodo condemnassent Job. Igitur Eliu exspectavit Job loquentem; eo quod seniores essent, qui loquebantur. Cum autem vidisset, quod tres respondere non potuissent, iratus est vehementer.« Aliquando enim arrogantes, quamvis contra Ecclesiam non sint; attamen contra eam loquuntur, quoniam in sapientia confidentes, sanctorum, qui praesunt, simplicitatem, quasi fatuitatem redarguunt; saepe enim contra episcopos, scholasticos arroganter loqui videmus. »Respondensque Eliu filius Barachel Buzites, dixit: Junior sum tempore, vos autem antiquiores: idcirco, demisso capite veritus sum indicare vobis meam sententiam.« [Col. 0655B] Prius enim haereticos quam arrogantes Ecclesia sustinere debuit, quia propter haereticos in plurimis arrogantia crevit. Cum enim haeretici Ecclesiam impugnarent, et viri bene litterati et ingenio ferventes, qui in ea erant, suis argumentationibus eos superassent; cumque se de scientia et ingenio ab omnibus laudare sensissent, repente in arrogantiam ceciderunt; unde non tantum pro defensione veritatis, quanto pro suae sapientiae ostentatione aliquando loquebantur. »Sperabam enim, quod aetas prolixior loqueretur, et annorum multitudo doceret sapientiam; sed, ut video, spiritus est in hominibus, et inspiratio Omnipotentis dat intelligentiam;« id est cujuscunque aetatis homines sint: »Spiritus tamen ubi vult spirat (Joan. III, 8).«---»Non sunt longaevi [Col. 0655C] sapientes, nec senes intelligunt judicium; ideo dicam: Audite me, ostendam vobis etiam ego sententiam meam. Exspectavi enim sermones vestros, audivi prudentiam vestram, donec disceptaremini sermonibus et donec putabam vos aliquid dicere, considerabam; sed ut video, non est, qui arguere possit Job, et respondere ex vobis sermonibus ejus.« In hoc enim, quod ait, ex vobis, suam sententiam extollit, quasi qui eum redarguere, eique respondere possit, cui illi respondere nequiverunt. Sequitur: »Ne forte dicatis, invenimus sapientiam: Deus projecit eum, et non homo.« Vos, inquit, cur affligatur nescitis, quoniam non ab homine sed a Deo flagellatur, cujus consilium impenetrabile [Col. 0655D] est. Haec autem transcurrimus, quoniam asperitatem in plano quaerere nolumus, et vanam arrogantium verbositatem subtiliter indagare non curamus. »Nihil locutus est mihi, et ego non secundum vestros sermones respondebo illi.« Arrogantes enim, ne doceri videantur, Ecclesiae magistros sibi negant esse locutos; quasi qui eorum doctrina nihil egeant; non autem ut haeretici, arrogantes Ecclesiae respondent; quoniam et si humiliter non loquantur, attamen contra fidem non disputant. »Extimuerunt, et non responderunt ultra, abstuleruntque a se eloquia.« Hoc non Eliu, sed ille qui haec scribit, dicere videtur. Saepe enim haeretici magis arrogantium syllogismos quam sanctorum eloquia timent. »Quoniam igitur exspectavi, [Col. 0656A] et non sunt locuti: steterunt, et non responderunt ultra; respondebo et ego partem meam, et ostendam scientiam meam.« Quia, inquit Eliu, isti contra Job ulterius non loquuntur, respondebo nunc ego, et quae sit mea sententia manifestabo. »Plenus sum sermonibus, et coarctat me spiritus uteri mei.« Arrogantes enim quandoque arrogantiae spiritu concitati, etiamsi velint, tacere non possunt. Et venter meus quasi mustum absque spiraculo, quod lagunculas novas dirumpit.« Ac si apertius diceret: Non minus ego arrogantiae impetu extendor, quam apostoli vel prophetae Spiritu sancto tendebantur. Tali enim musto apostoli pleni erant, quando eis novis linguis loquentibus, Judaei dicebant: »Hi musto pleni sunt (Act. II, 13).« Novas [Col. 0656B] autem lagunculas Spiritus sanctus disrumpit, quoniam in delicioso et fragili pectore, et nondum aquis fidei inebriato vix continetur. »Loquar, et respirabo paululum, et aperiam labia mea, et respondebo.« Et in his quidem arrogantia sonat. In eo enim quod dicit, respondebo, et multa se dicturum, et sapientia se abundare, insinuat. »Non accipiam personam viri, et Deum homini non aequabo.« Quare hoc? »Nescio enim quandiu subsistam, et si post modicum tollat me factor meus.« Vita, inquit, haec brevis est, quantum hic vivam nescio, ideoque dum hic fuero, sine personarum acceptione veritati obediam.



CAPUT XXXIII.

»Audi igitur, Job, eloquia mea, et omnes sermones [Col. 0656C] meos ausculta.« Semper enim longis prooemiis utuntur arrogantes ut magis attentos faciant auditores. »Ecce aperui os meum, loquatur lingua mea in faucibus meis.« Ecce, inquit, loquar, nec te diutius morabor, lingua mea loquatur tibi, non clamose, sed in faucibus; tu tantum attende et diligenter suscipe verba mea. »Simplici corde sermones mei, et sententiam puram labia mea loquantur.« Veri enim sermones ex simplici corde procedunt, unde et mentientes duplici corde loqui dicuntur:

»Spiritus Dei fecit me, et spiraculum Omnipotentis vivificavit me.« Sic enim de primo homine dicitur: »Inspiravit Deus in faciem ejus spiraculum [Col. 0656D] vitae (Gen. II, 7).« Praemittit 278 igitur fidem suam, ne quasi extraneus ab Ecclesia audiatur. »Si potes, responde mihi, et adversum faciem meam consiste.« Quanta arrogantia haec clausula abundat. »Ecce et me, sicut et te fecit Deus, et de eodem luto ego quoque formatus sum, verumtamen miraculum meum non te terreat, et eloquentia mea non sit tibi gravis.« Ambo, inquit, ab uno creati, et de eadem materia formati sumus, non tamen similis sapientia et eloquentia est utrisque. Hoc enim miraculum est, quod de eodem luto vasa tam dissimilia creavit Deus. Verumtamen hoc tibi grave et invidiosum non sit, neque admiratione terrearis.

»Dixisti ergo in auribus meis, et vocem verborum [Col. 0657A] tuorum audivi: Mundus sum ego, et absque delicto, immaculatus, et non est iniquitas in me. Quia querelas in me reperit, ideo arbitratus est me inimicum sibi. Posuit in nervo pedes meos, custodivit omnes semitas meas. Hoc est ergo, in quo non es justificatus.« Horum quaedam dixit Job, quaedam non dixit nec eadem ipsa secundum hujus intelligentiam dixit. Non enim absolute dixit, se et mundum esse, et sine delicto, et immaculatum, et sine iniquitate; sed dixit non peccasse, sic ut affligi debuisset. »Respondebo tibi, quia major sit Deus homine, adversum eum contendis, quod non omnia verba responderit tibi.« Tu, inquit, cum Deo non contenderes, si hoc solum considerasses, quia Deus major est homine, major utique sapientia, [Col. 0657B] et potentia, et justitia, et aequitate, et caeteris omnibus. Crede igitur justum esse, quod agit, quamvis, quia minor es, nequeas intelligere; et noli ulterius contra eum contendere, quod non omnia verba responderit tibi; id est, quod te omnia intelligere non permisit. Neque enim datur homini in hac vita omnium rerum perfecta cognitio, hoc enim nobis post hanc vitam servatur; et hoc est, quod ait: »Semel loquitur Deus, et secundo idipsum non repetit.« Ac si dicat: Exspecta paululum, futurum est, ut Deus adhuc semel firmiterque loquatur, quia una locutione tam perfecte omnes suos fideles instruet, ut secundo magisterio non egeant. Hoc autem quomodo fiat exponit. »Per somnium in visione nocturna, quando irruit sopor super homines, [Col. 0657C] et dormiunt in lectulo« (id est in requie a Deo illis praeparata),« tunc aperiet aures virorum, et erudiens eos, instruet disciplina.« Hoc est enim, quod Apostolus ait: »Cum autem venerit, quod perfectum est, evacuabitur, quod ex parte est: videmus nunc per speculum in aenigmate; tunc autem facie ad faciem (II Cor. XIII, 10).« Sed quomodo eos instruet disciplina? Vis audire quomodo? Quasi per somnium in visione nocturna. Facile enim, et cito discimus, quae nobis per somnia revelantur. Unde manifestum est quod in illa disciplina, quamvis perfecta sit, non multum laborabimus. »Ut avertat hominem ab his, quae fecit, et liberet eum de superbia, eruens animam ejus a corruptione, et [Col. 0657D] vitam illius, ut non transeat in gladium.« Ideo, inquit, sopor et somnus mortis repente cum non speratur multoties irruit super homines, ne forte, quod saepe contingit, deteriores fierent, si in hac vita diutius permanerent. Unde in libro Sapientiae de viro justo dicitur: »Translatus est, ne malitia mutaret cor ejus (Sap. IV, 11).« Sic igitur et hic, ut avertat, inquit, hominem ab his quae fecit, ne ea ulterius faciat, et animam ejus de superbia et corruptione penitus eripiat. Hoc autem ideo fit, ne transeat in gladium aeternae ultionis. Sequitur: »Increpat quoque per dolorem in lectulo, et omnia ossa ejus marcescere facit.« Non solum, inquit, ibi, sed hic quoque Deus hominem increpans instruit disciplina. Increpat enim per dolorem temporalis [Col. 0658A] afflictionis in lectulo corporis hujus, quoniam quid sit utile unicuique ipse cognoscit. Et omnia ossa ejus marcescere facit, quia omnem ejus nocivam fortitudinem debilitat, et ad defectionem perducit; unde et subditur: »Abominabilis ei fit in vita sua panis, et animae illius cibus ante desiderabilis.« »Ad hoc enim carnis correctio et afflictio proficit, quoniam ab omnibus carnis desideriis et voluptatibus hominem separat, ut per panem et cibum ante desiderabilem, omnia carnis oblectamenta intelligamus. »Tabescet caro ejus, et ossa, quae tecta fuerant, nudabuntur; appropinquavit corruptioni anima ejus, et vita illius mortiferis.« Ad hoc quoque proficit homini disciplinae correctio, quod caro ejus, id est carnalis affectus, et concupiscentia [Col. 0658B] ex ea tabescit, et deficit, et ossa, quae carnis affectionibus tecta fuerant, nudantur; quoniam virtutes animae, quae corporeis motibus superatae latebant, robur et fortitudinem suscipiunt. Carnis enim defectio, animae fortitudo est. Et hoc quidem superba carnis pinguedo et abundantia facit, quod anima ejus corruptioni et mortiferis appropinquavit. Vitia enim, quia mortis damnationem ferunt, mortifera dicuntur. »Si fuerit pro eo angelus loquens unus de millibus, ut annuntiet homini: aequitatem miserebitur ejus, et dicet: Libera eum, ut non descendat in corruptionem; inveni, in quo ei propitier.« Difficile, inquit, modo veniam consequitur homo, donec veniat angelus ille magni consilii, qui pro eo loquens eum liberabit. Angelus enim iste [Col. 0658C] Christus est, de quo dicitur: »Et statim veniet ad templum sanctum suum dominator, quem vos quaeritis, et angelus testamenti, quem vos vultis (Malac. III, 1).« Ipse autem pro nobis ad Patrem intercedens unum de similibus loquitur, quia corpus suum, quod unum quidem est de similibus corporibus nostris, ei ostendit. Quid est enim loquens, 279 nisi ostendens? Sic enim Filius loquitur Patri. Ipsa enim carnis praesentatio, in eo quod videtur, ad Deum loquitur et interpellat. Iste igitur nuntiat hominis aequitatem, quia aequum non est, ut pereat homo, pro quo Dei Filius factus est homo. Iste ejus miseretur, et miserando dicit: »Libera eum, ut non descendat in corruptionem.« Id est, nunc eum [Col. 0658D] libera a peccatis, ut postea eum liberes a tormentis. »Inveni, in quo ei propitier;« inveni, inquit, mortem, reperi crucem, suscepi tormenta; haec est hominis propitiatio. Sic enim sine verbo loquitur Verbum, et sine voce clamat, et ineffabiliter interpellat. Sequitur: »Consumpta est caro suppliciis, revertatur ad dies adolescentiae suae;« id est ad eam dignitatem, in qua creatus est; quia propter hoc caro suppliciis consumpta est, suppliciis quidem, non corruptione. Hoc autem et de carne nostra intelligi potest. »Deprecabitur Deum, et placabilis ei erit, et videbit faciem ejus in jubilo, et reddet homini justitiam suam.« Postquam, inquit, ille angelus magni consilii venerit, jam confidenter homo deprecabitur Deum, et Deus illius intercessione homini [Col. 0659A] placabilis erit. Et videbit faciem ejus in jubilo, quia de hac vita transiens, mox ante Dei faciem in gaudio et laetitia praesentabitur. Et reddet homini justitiam suam, non quod sua sit, sed quia sua esset, si non peccasset. »Respiciet homo, et dicet: »Peccavi, et vere deliqui, et ut eram dignus, non recepi.« Tunc, inquit, prius homo respiciet, tunc prius videre incipiet, et mentis oculos tunc prius aperiet, et tunc quidem non superbe defendet, sed humiliter sua peccata confitebitur. Et hoc agens fiet ei, quod sequitur. »Liberabit animam suam ne pergeret in interitum, sed vivens lucem videret.« Tali enim confessione liberatus a morte, ad vitam transfertur, ut lux perpetua luceat ei. »Ecce haec omnia operatur Deus tribus vicibus per singulos, [Col. 0659B] ut revocet animas eorum a corruptione, et illuminet in luce viventium.« Tribus enim vicibus liberat Deus hominem, et separat a peccatis, suaeque gratiae reconciliat; semel per baptismum; secundo per poenitentiam; tertio per mortem. Sequitur: »Attende, Job, et audi me, et tace, dum ego loquor, si autem habes quod loquaris, responde mihi, loquere: volo enim te apparere justum; quod si non habes, audi me, tace, et docebo te sapientiam.« Mirum valde est quod per hominem tam arrogantem tam profunda mysteria Spiritus sanctus revelare dignetur.



CAPUT XXXIV.

»Pronuntians itaque Eliu etiam haec locutus est: [Col. 0659C] Audite, sapientes, verba mea, et eruditi, auscultate me. Auris enim verba probat, et guttur escas gustu dijudicat.« Vos, inquit, qui sapientes estis; benevolos enim eos reddit, ut ejus sermonibus faveant. Attendite et considerate verba mea. Ut enim sola auris audit et guttur per gustum escae saporem sentit, ita soli sapientes, quae sapienter dicuntur, diligentius et melius intelligunt. »Judicium eligamus nobis, et inter nos videamus quid sit melius.« Nota, quod prius sapientes eos vocat, deinde ad discernendum judicium eos invitat. »Quia dixit Job. Justus sum, et Deus subvertit judicium meum. In judicando enim me, mendacium est, et violenta sagitta mea est, absque ullo peccato.« Hoc Job non dixisse, quicunque superiora diligenter [Col. 0659D] legit, intelligit. »Quis est vir, ut est Job, qui bibit subsannationem quasi aquam:« Deus de beato Job eum laudando; Eliu vero vituperando dicit, »quod non sit similis ei in terra.« Subsannationem autem quasi aquam bibit, non sine aliquo pietatis obstaculo; Deum irridet et reprehendit. »Qui graditur cum operantibus iniquitatem, et ambulat cum viris impiis?« Cum talibus enim graditur, qui similia operatur. Unde Psalmista: »Si videbas furem currebas cum eo (Psal. XLIX, 18).«---»Dixit enim: Non placebit vir Deo etiamsi cucurrerit eum eo.« Et hoc quidem in verbis Job nusquam invenitur; unde non solum arroganter, sed mentiendo multa Eliu dicere probatur. »Ideo, viri cordati, audite me:« Vos, inquit, qui cor habe [Col. 0660A] tis, qui veritatem intelligitis, audite me. Absit a Deo impietas, et ab Omnipotente iniquitas. Opus enim hominis reddet ei, et juxta vias singulorum restituet eis. Hoc est enim, quod Psalmista ait: Quia »Deus est justus judex (Psal. VII, 12), reddens unicuique secundum opera sua (Matth. XVI, 22).«--- »Vere enim Deus non condemnabit frustra, nec Omnipotens subvertet judicium. Quem constituit alium super terram? aut quem posuit super orbem, quem fabricatus est?« Ipse, inquit, mundum fecit, ipse et non alius eum regit et judicat, nullo in fabricando, nullo in regendo socio, vel adjutore indiget, quia tam justus in omnibus est ut nihil injuste facere possit. »Si direxerit ad eum cor suum, spiritum illius, et flatum ad se trahet.« [Col. 0660B] Si, inquit, cor suum ad Deum homo direxerit, et mundo, et recto corde servire coeperit, confestim spiritum et flatum illius ad se trahet, quoniam sancti Spiritus gratia replebitur. Spiritus autem et flatus idem significat, quamvis per flatum vita intelligi possit. In hoc autem magna Dei benevolentia commendatur, quod tam cito ad misericordiam flectitur. »Deficiet omnis caro simul, et homo in cinerem revertetur.« Ac si dicat: Illi, qui cor suum ad Dominum dirigunt, spiritu et vita illius vivificati, mori non possunt; caeteri vero omnes peribunt; quia pulvis sunt, et in pulverem revertentur: »Si ergo habes intellectum, audi quod dicitur, et ausculta vocem eloquii mei.« Semper 280 Eliu in arrogantiam [Col. 0660C] crescit, unde virum justum et sapientissimum, an habeat intellectum sciscitatur; in quo, sicut in caeteris omnibus magna beati viri patientia demonstratur. »Nunquid qui non amat judicium sanari potest? Et quomodo tu eum, qui justus est, intactum condemnas? Qui dicit regi, apostata, qui vocat duces impios.« Hoc enim contra Job dici non debuit, qui toties superius se judicari postulavit. Amat judicium, qui justam causam se habere sentit; quoniam ibi defenditur et sanatur, et ab injuria liberatur. Deum autem, qui justus est, intactum condemnat, qui priusquam intelligat, ejus judicium reprehendit. Tunc enim Deus tangitur, quando ad interrogata respondet. Et ipse quidem tam justus est ut nec regibus, nec ducibus blandiatur; [Col. 0660D] sed secundum eorum merita illos et apostatas, et impios vocat. Vocare autem quid est, nisi ostendere et damnare? Dum enim eos damnat, quales fuerit, ostendit. »Qui non accepit personas principum, nec cognovit tyrannum, cum disceptaret contra pauperem: opus enim manuum ejus sunt universi.« Non est personarum acceptor Deus, sed in omni gente, qui timet eum et operatur justitiam acceptus est illi. Omnes enim aequaliter judicat, qui omnes creavit. Et audiens afflictorum gemitus, affligentes perdit et damnat; unde et subditur:

»Subito morientur, et in media nocte turbabuntur populi, et pertransibunt, et auferent violentum absque manu.« Subito enim morientur, [Col. 0661A] quia una sententia damnationis peribunt. Hoc autem in media nocte, quia dies Domini, sicut fur in nocte, ita veniet; in nocte quidem, quando veniet, obscurum est et ab omnibus ignoratur. Et pertransibunt, jam non amplius redituri. Et tunc quidem Dei jussiones atque judicia auferent populum impium et violentum absque manu; non enim alicujus manus auxilio Dei indigent jussiones. »Oculi enim ejus super vias hominum, et omnes gressus eorum considerat. Non sunt tenebrae, et non est umbra mortis, ut abscondantur ibi, qui operantur iniquitatem; neque enim ultra in hominis est potestate, ut veniat ad Deum in judicium.« Auferuntur, inquit, impii, quoniam quales fuerint, Dei oculos non latet; ipse enim omnium vias et [Col. 0661B] opera considerans, reddet unicuique secundum opera sua. Non enim sunt ante Dei oculos tenebrae ignorantiae, neque umbra mortis, id est caligo oblivionis, in quibus abscondantur qui operantur iniquitatem. Prius igitur quam auferantur, poenitentiam agant et convertantur, quia postquam hinc sublati fuerint, jam non est in eorum potestate, ut iterum veniant ad judicium; semel enim judicat Deus, cujus judicium non retractatur [(370) 1Kb] . »Conteret multos innumerabiles, et stare faciet alios pro eis. Novit enim opera eorum, et idcirco inducet noctem, et conterentur.« Multos enim, imo innumerabiles quotidie Dominus occidit et conterit, et iniqua eorum opera considerans aeternae damnationis noctem [Col. 0661C] inducet super eos. Tamen, quia electorum numerus nondum completus est, stare facit alios pro eis. »Quasi impios percussit eos in loco videntium, qui quasi de industria recesserunt ab eo, et omnes vias ejus intelligere noluerunt, ut pervenire facerent ad eum clamorem egeni, et audiret vocem pauperum.« Locus videntium Ecclesia est; quoniam non caeci, sed videntes et intelligentes in ea habitant, et hi quidem, quoniam per viam incedere debeant, vident; non ex ignorantia, sed sponte et de industria peccant. Quod enim non intelligunt, non impotentia facit, sed voluntas; intelligerent enim si vellent. Isti autem contra Dei praeceptum egenum et pauperem affligentes, eorum clamorem ad Deum venire faciunt. Quia igitur sine pietate [Col. 0661D] alios affligunt, non immerito quasi impii percutiuntur. Sequitur: »Ipso enim concedente pacem, quis est qui condemnet? Ex quo absconderit vultum suum, quis est qui contempletur eum et super gentem et super omnes homines? Qui regnare hypocritam facit propter peccata populi.« Ipse, inquit, percussit impios, ipse dat pacem afflictis, et non qualemcunque, sed perpetuam pacem, quam qui recipit, nullius judicium vel condemnationem timet. Sed quibus aliis vultum suum Deus abs ondit, nisi illis, quibus irascitur? Quibus postquam dicetur: »Tollantur impii ne videant gloriam Dei (Isa. XXVI, 16).« Et in infernum praecipites dejicientur; [Col. 0662A] impossibile erit ut eum ulterius videant. Hoc autem facit Deus et super omnes gentes, et super omnes homines, videlicet et justos liberat et impios damnat. Facit autem regnare hominem hypocritam, propter peccata populi, quod quidem de Antichristo specialiter et de caeteris generaliter intelligi potest. Plerumque enim propter populi peccata malis subditis mali praepositi praeficiuntur. »Quia ergo locutus sum ad Deum, te quoque non prohibebo. Si erravi, tu doce me; si iniquitatem locutus sum, ultra non addam. Nunquid a te Deus expetit eam, quia displicuit tibi.« Haec autem et arroganter, et irridendo dicit, et ibi se reprehendi postulat, ubi certissime scit se reprehendi non posse. In his enim quae modo dixit, neque erravit, neque iniquitatem locutus est, [Col. 0662B] quam etiam si locutus fuisset, asserit, quod a se non ab alio requireretur, et ipse pro ea redditurus esset rationem. »Unusquisque enim, ait Apostolus, pro 281 se rationem reddet (Rom. XIV, 12).« Hoc autem est, quod ait: »Nunquid a te Deus exspectet eam, quia displicuit tibi?« Subauditur disputatio mea, quasi tu pro ea sis rationem redditurus. Arrogantes enim, cum verba sua laudari non audiunt, displicuisse putant. »Tu enim coepisti loqui, et non ego; quod si melius nosti, loquere. Viri intelligentes loquantur mihi, et vir sapiens audiat me. Job autem stulto locutus est, et verba illius non sonant disciplinam.« Ac si dicat: Quod te reprehendi, tibi et non mihi imputare debes; tu enim coepisti loqui, et non ego; quod ego reprehendi, a te [Col. 0662C] audivi, non ego finxi. Verumtamen si quid nosti melius, vel his quae ego dixi, vel his quae tu prius dixisti, loquere. Loquere quidem dicit, nec tamen ut loquatur exspectat. Et quasi intelligentiam Job non haberet, a suo colloquio eum removet, dicens: Viri intelligentes loquantur mihi, et sapiens audiat me, non autem iste qui sapientia et intelligentia caret. Stulta autem beatum Job, et sine disciplina locutum dicit, quia justitiam suam eum defendere audivit. Unde et ad Deum conversus ait: »Pater mi, probetur Job usque in finem: ne desinas ab homine iniquitatis, quia addit super peccata sua blasphemiam.« Qualis, inquit, ante flagella fuerit, ostenditur, qui propter peccata sua flagellatus, inter ipsa [Col. 0662D] flagella peccare non cessat. Probetur igitur usque in finem, ut vel sic aliquando resipiscat. »Inter nos interim constringatur, et tunc ad judicium provocet sermonibus suis Deum.« Prius, inquit modo constringatur et vincatur rationibus nostris, ut in his intelligat se Dei rationibus nullo modo resistere posse.



CAPUT XXXV.

»Igitur Eliu hoc rursum locutus est. Nunquid aequa tibi videtur haec tua cogitatio, ut diceres: Justior Deo sum? Dixisti enim: Non tibi placet quod justum est, vel qui tibi proderit, si ego peccavero?« Hoc enim Job non dixit, neque quod Deo [Col. 0663A] justior esset, neque quod Deo rectum non placeat; sed quid dixit? »Aequitatem proponat contra me, et perveniat ad victoriam judicium meum.« Itemque: »Scio, si judicatus fuero, quod justus inveniar.« Haec igitur Eliu non bene intellexisse manifestum est. Nam et si Job justus probaretur, inde tamen Deus injustus non esset; non enim propter illius peccata ipsum affligebat; sed quia inde eum majorem, et clariorem, et meritis excellentiorem facere volebat. Uterque igitur justus est, et qui affligit, et qui affligitur. »Itaque respondebo ego sermonibus tuis, et amicis tuis tecum.« Non enim tibi soli respondere vult, quia se intelligentibus et sapientibus locuturum dixerat: »Suspice coelum, et intuere; et contemplare aethera, quod altior te sit. Si peccaveris, [Col. 0663B] quid ei nocebis: et si multiplicatae fuerint iniquitates tuae, quid facies contra eum? Porro si juste egeris, quid donabis ei? Aut quid de manu tua accipiet?« Non sicut promiserat, ejus sermonibus respondet; quia in sermonibus beati Job non invenitur: »Quid tibi proderit, si ego peccavero;« hinc enim argumentatio haec trahitur. Haec autem non contra Job, sed contra aliquem desperatum, et ad peccandum promptissimum eloqui debuerat. Suspice, inquit, coelum et aethera, vides quod altior te sit, nullis viribus illuc attingere potes, ibi quidem Deus est. Sive igitur peccaveris, sive bene egeris, securus est Deus, neque donis, neque minis movetur. »Homini, qui similis tui est, nocebit impietas tua: et Filium hominis adjuvabit justitia tua.« Deo, inquit, [Col. 0663C] in nullo neque prodesse, neque obesse vales; homini autem, si impius, vel justus fueris, multis modis obesse vel prodesse poteris. »Propter multitudinem calumniatorum clamabunt, et ejulabunt propter vim brachii tyrannorum.« Hominis, inquit, impietas, hominibus nocere potest, illi tamen qui affliguntur clamant et ejulant ad Dominum, ut eos de calumniatorum et tyrannorum violentia ulciscatur; non semper tamen clamantes exaudiuntur, quia non fideliter, sed dubitando clamant. Unde et subditur: »Et non dixit: Ubi est Deus qui fecit me, qui dedit carmina in nocte? Qui docet nos super jumenta terrae, et super volucres coeli exaudit nos. Ibi clamabunt, et non exaudiet propter [Col. 0663D] superbiam malorum.« Singulare pro plurali posuit, et in uno ostendit quantum omnibus dubitatio noceat. Ille, inquit, qui affligitur, fideliter dicat: Ubi est Deus, qui fecit me? Et non tantum ore, sed et corde clamet, firmiterque credat quoniam non derelinquet hominem, qui eum fecit. Qui dedit carmina in nocte, id est, qui gaudium, et laetitiam in magnis tribulationibus fidelibus suis saepissime largitus est. Hic enim fortasse antiqui patres in orationibus suis Dei magnalia narrare didicerunt. Docet autem nos Dominus super jumenta terrae, et super volucres coeli, quoniam qui Dei sapientiam habent, omnibus mundi amatoribus, cunctisque philosophis sapientiores sunt. Ibi clamabunt, ubi? In tribulationibus, quas ab impiis patiuntur. Quare? Propter superbiam [Col. 0664A] malorum, qui eos affligunt. Et non exaudiet. Quod Deus non exaudit, aut ideo fit, quia non bene petitur, aut quia melius, non exaudiendo, quam exaudiendo fidelibus suis facere disposuit. Unde et Apostolo oranti dicitur: »Sufficit tibi gratia mea; nam virtus in infirmitate perficitur (II Cor. XII, 9).« Non igitur exauditur, ut ejus virtus perficiatur. »Non ergo frustra audiet Deus, et Omnipotens singulorum causas intuebitur. Etiam cum dixeris, non considerat, judicare coram eo, et exspecta eum, 282 nunc enim non infert furorem suum, et absque scientia verba multiplicat.« Frustra enim audiret Deus, si stultas, et iniquas, et fatuas petitiones exaudiret; sed quia singulorum causas intuetur, ea tantum audit, quae audienda sunt; scit enim [Col. 0664B] quid unicuique causae conveniat. Etiam cum dixeris, non considerat Deus afflictiones meas, jam tunc judicaris coram eo, et te liberare, tuumque adversarium jam damnare disponit; ideoque exspecta eum, donec ad judicium veniat. Nunc enim non infert furorem suum, nec ulciscitur scelus valde. Quicunque ergo perfecte vindicari desiderat, futurum judicium exspectet. Unde constat quoniam Job frustra aperuit os suum, quoniam quaecunque dixit, vana et inutilia sunt. Aut enim futurum exspectare debuit judicium, aut sic orare ut exaudiri mereretur.



CAPUT XXXVI.

»Addens quoque Eliu, haec locutus est: Sustine [Col. 0664C] paululum, et indicabo tibi; adhuc enim habeo, quod pro Deo loquar.« Multa enim Eliu jam locutus fuerat; sed superbiae spiritu tumidus, loquendo satiari non potest; neque vero superaritimet, quia Dei partem defendit; unde et subditur:

»Repetam scientiam meam a principio, et operatorem meum probabo justum. Vere enim absque mendacio sermones mei, et perfecta scientia probabitur tibi.« Ac si dicat: Ne forte me putes esse mentitum, scientiam meam repetam a principio; tu vero, si quid habes, responde, quia ego operatorem meum probabo justum, et sicut a principio dixi, simplices et sine mendacio sunt sermones mei, et scientia mea probabitur tibi esse perfecta. Non solum [Col. 0664D] enim arroganter loquitur; verum etiam quae ei objici poterant, anticipando removet, neque enim se de mendacio defendere posset. »Deus potentes non abjicit, cum et ipse sit potens, sed non salvat impios, et judicium pauperibus tribuit.« Cum, inquit, Deus potens sit, non propter potentiam, sed propter impietatem potentes, abjicit; salvat enim potentes, sed non salvat impios. Et judicium pauperibus tribuit, ut illi juste eos damnent, a quibus injuste judicati sunt. »Non auferet a justo oculos ejus, et reges in solio collocat in perpetuum, et illi eriguntur. Et si fuerint in catenis, et vinciantur funibus paupertatis. Judicabit eis opera eorum, et scelera eorum, quia violenti fuerint.« Impios, inquis, non salvabit Deus; econtra a justo [Col. 0665A] non auferet oculos misericordiae suae, nunquam ejus obliviscitur, quem semper respicit. Reges autem in solio collocat in perpetuum, quia Ecclesiae principibus, episcopis videlicet et sacerdotibus aeternas sedes praeparavit. Et illic eriguntur; qui enim hic humiliantur, ibi eriguntur et exaltantur. Et his quidem regibus, quando carcere, et paupertate, aliisque miseriis in hoc saeculo affliguntur, occulta inspiratione Deus indicat; et ad memoriam reducit opera et scelera, quae aliquando fecerunt, ut dum eorum recordantur, patientius tormenta sustineant, quibus sua peccata solvi non dubitant. Hoc est enim, quod superius dixerat: »Respiciet homo, et dicet: Peccavi, et vere deliqui, et ut eram dignus, non recepi.

[Col. 0665B] »Revelabit quoque aurem eorum, ut corripiat, et loquetur, ut convertantur ab iniquitate; si audierint, et observaverint, complebunt dies suos in bono, et annos suos in gloria; si autem non audierint transibunt per gladium, et consumentur in stultitia.« Deus, inquit, occulta inspiratione fidelibus suis peccata eorum indicat, et ad memoriam reducit. Aurem quoque mentis eorum revelat et aperit. Quare hoc? »Ut eos corripiat;« eisque intus, et invisibiliter loquitur, admonens eos ut ab iniquitate convertantur. Quod si fecerint, complebant dies suos in bono, id est hanc praesentem vitam in sancta conversatione. »Et annos suos in gloria;« quoniam post haec in aeterna gloria cum Domino erunt. »Si autem non audierint, transibunt per gladium« [Col. 0665C] aeternae ultionis. Et consumentur in stultitia; quia de stultitia sua nihil, nisi mortem et consumptionem invenient.

»Simulatores, et callidi provocant iram Dei, neque clamabunt, cum vincti fuerint. Morietur in tempestate anima eorum, et vita eorum inter effeminatos.« Merito enim in se iram Dei provocant, qui simulatione et caliditate omnia faciunt; sive ut alios decipiant, sive ut honorem et vanam gloriam sibi acquirant. Et hi quidem non clamabunt, cum vincti fuerint, cum nec in ipsa morte poenitentiam agent. Vinctus enim est, qui in sua potestate non est. Ideoque anima eorum morietur in tempestate, id est in tribulatione et angustia, omnium tormentorum [Col. 0665D] grandine super se irruente. Et vita eorum inter effeminatos erit, id est inter otiosos, et molles, et luxuriae et voluptatibus deditos.

»Eripiet pauperem de angustia sua, et revelabit in tribulatione aurem ejus.« Pauper enim est, qui in hujusmodi divitiis spem non habet. Unde David cum dives esset, egenum tamen et pauperem se vocat. Hujus autem aurem in tribulatione Dominus revelat et aperit, quoniam tribulationis bonum eum intelligere facit; ut jam non doleat de tribulatione, qui per multas tribulationes scit se intrare in regna coelorum.

»Igitur salvabit te de ore angusto latissime, et non habente fundamentum subter se: requies autem mensae tuae erit plena pinguedine. Causa tua, quasi [Col. 0666A] impii judicata est, causam judiciumque recipies.« 283 De hoc enim Psalmista dicit: »Non me demergat tempestas aquae, neque absorbeat me profundum, neque urgeat super me puteus os suum (Psal. LXVIII, 16).« Est igitur haec inferni descriptio, cujus os et angustum, et latissimum est: angustum quidem, quia quos recipit strictissime tenet, neque inde exire permittit: latissimum autem, quia multos, et cum magna frequentia glutit. Infernus autem non habet fundamentum, quia ejus vorago vastissima impleri non potest. Requies autem mensae tuae impletur pinguedine, quando post hujus vitae labores, et requies, et mensa, et aeterni cibi refectio sanctis a Domino praeparatur. Unde in Evangelio dicitur: »Quia praecinget se, et faciet illos discumbere, et [Col. 0666B] transiens ministrabit illis (Luc. XVIII, 38).« Quod autem ait: »Causa tua quasi impii judicata est;« ideo dicit, quia quasi impius severissime affligebatur. Sed causam, judiciumque suscipiet, quoniam pro tali causa, atque judicio, ipse quoque causidicus, et judex constituetur, sive quia magnis honoribus et muneribus pro hoc remunerabitur. »Non te ergo superet ira, ut aliquem opprimas, nec multitudo locorum inclinet te.« Non ira superatus aliquando beatus Job aliquem oppressit; quamvis rectitudine disciplinae suos subjectos castigaverit; unde superius ait: »Si non dixerunt viri tabernaculi, quis det de carnibus ejus, ut saturemur?« Nec multitudo locorum inclinet te ad iniquitatem. Saepe enim divites et potentes, quia multa loca [Col. 0666C] possident, a justitiae sublimitate oculos avertunt, et iniquiores fiunt. »Depone magnitudinem tuam absque tribulatione, et omnes robustos fortitudine, ne protrahas noctem, ut ascendant populi pro eis.« Suam enim magnitudinem deponunt, quicunque se ex toto corde Deo humiliant, neque in suae justitiae magnitudine confidunt. Hoc autem alii sponte, et absque tribulatione faciunt, alii vero nisi multis tribulationibus afflicti facere nolunt. Depone etiam robustos fortitudine, id est cunctis impiis et superbis, qui tecum conversantur, male agendi licentiam et fortitudinem adime. »Ne protrahas noctem.« Noctem protrahere, est exaltare iniquos, et vitiorum tenebris obvolutos; tales enim non protrahendi, sed [Col. 0666D] retrahendi sunt. Quare? Ut ascendant populi pro eis. Tunc enim bonorum populi, et multitudines crescunt, quando iniqui et superbi vires amittunt. Sequitur:

»Cave ne declines ad iniquitatem: hanc enim coepisti sequi, post miseriam.« Iniquitatem enim Eliu esse putabat, quod beatus Job plus quam meruisset, se affligi dicebat. Haec autem verba quanta arrogantia plena sint, quis non videt? »Ecce Deus excelsus in fortitudine sua, et nullus est similis in legislatoribus. Quis poterit scrutari vias ejus? Aut quis poterit ei dicere, operatus es iniquitatem. Memento, quod ignoras opus ejus, de quo cecinerunt viri.« Haec manifesta de Christo prophetia est. Quod autem Eliu prophetiae spiritu loquatur, [Col. 0667A] mirum valde est. »Spiritus tamen ubi vult, spirat (Joan. III, 8).« Caiphas quoque prophetavit. Insuper et asina locuta est. Denique et Sibylla [(371) 1Kb] Dei vatem se esse dixit: »Ecce, inquit, veniet Deus excelsus in fortitudine divinitatis suae; qui humilis valde apparebit in infirmitate humanitatis suae. Et nullus ei similis in legislatoribus. Quis enim similis Deo inter filios Dei?« Legis namque latores, non solum Moyses, sed et caeteri prophetae fuerunt. Sed et quis dicere poterit, operatus es iniquitatem? Cujus operationes, et vias nemo scrutari potest. Hoc enim et ipse dicebat: »Quis ex vobis arguet me de peccato?« (Joan. III, 46.) De hoc autem cecinerunt viri, quia SS. prophetae ejus adventum et incarnationem, ejus mortem et resurrectionem, [Col. 0667B] et caetera omnia de eo praedixerunt. Hujus autem opus ignorare, est a justitia et aequitate recedere. »Omnes homines vident eum, et unusquisque procul intuetur eum.« Omnes enim homines vident eum, secundum quod scriptum est: »Videbit omnis caro salutare Dei (Isa. LI, 10).« Et unusquisque procul intuetur eum, quoniam et si hominem videant, Deum tamen non videre, sed quodammodo quasi de longe intelligere possunt. »Ecce Deus magnus vincens scientiam nostram, numerus annorum ejus inaestimabilis.« Vincit enim Deus scientiam nostram, quia, sicut est, scire non possumus; sive quia ejus scientiae nulla scientia comparatur. Et quamvis inter homines juvenis appareat, numerus tamen annorum ejus est inaestimabilis. [Col. 0667C] Unde ipse quoque ait: »Amen dico vobis, antequam Abraham fieret, ego sum (Joan. VIII, 58).«

»Qui aufert stillas pluviae, et effudit imbres adinstar gurgitum, qui de nubibus pluunt, quae praetexunt cuncta desuper.« Quid enim per stillas pluviae, nisi praedicatores Veteris Testamenti, qui Ecclesiae doctoribus comparati, quaedam pluviae guttae esse videntur? Hos autem Christus suo adventu abstulit et cessare fecit, et per se suosque discipulos adinstar gurgitum, qui de nubibus pluunt, sacri eloquii fluenta effudit. Hae vero nubes cuncta desuper praetexunt, quia sanctarum Scripturarum volumina, ex quibus hae pluviae manant, fidelium corda irrigant et obumbrant. »Si voluerit extendere nubes, quasi [Col. 0667D] tentorium suum: et fulgurare lumine suo desuper, cardines quoque maris operiet.« Si, inquit, nubes, id est evangelicam doctrinam, vel sanctos apostolos extendere voluerit, dicens: »Ite in universum mundum, praedicate Evangelium omni 284 creaturae (Marc. XVI, 15).« Sicut enim in principio tentorium suum, id est coelum extendit, et si desuper lumine suo, id est miraculorum illustratione fulgurare voluerit, cardines quoque maris operiet: id est, omnes mundi terminos ad fidem convertet. Sicut enim coeli tentorium, ita et apostolorum doctrina, omnes mundi terminos in se continet et concludit. »Per haec enim judicat populos, et [Col. 0668A] dat escas multis mortalibus.« Quid est per haec? Id est per apostolos et doctrinam evangelicam; per haec enim, quasi per legem et judices, judicantur omnes populi; per haec etiam, quasi per cibum cibique mysterium, nutrit Deus multos mortales. »Immanibus abscondit lucem, et praecipit ei, ut iterum veniat.« Hoc est, quod alibi dicitur: »Deus superbis resistit, humilibus autem dat gratiam (Jac. IV, 6).« Quod enim nunc immanes, et superbi lucem, et veritatem non vident, si se humiliaverint, protinus ad eos lux mundi Deus, et veritas revertetur. »Annuntiat de ea amico suo quod possessio, ejus sit, et ad eam possit ascendere.«---»Vos amici mei estis, dicit Dominus, si feceritis quae ego praecipio vobis (Joan. XV, 14).« His autem annuntiavit [Col. 0668B] Christus, id est, intelligere fecit quod haec lux eorum possessio sit, secundum illud: »Dominus pars haereditatis meae (Psal. XV, 5).« Si enim sanctorum haereditas Christus est, ergo et possessio, Sed quis unquam ad hanc possessionem se ascendere posse speraret, nisi diceretur. »Et ad eam possit ascendere.« Hanc enim spem ipse Deus confirmans, ait: »Pater, volo ut ubi ego sum, et ipsi sint mecum (Joan. XVII, 24).«



CAPUT XXXVII

»Super hoc expavit cor meum, et emotum est de loco suo.« Super hoc, inquit, quod Deus excelsus in fortitudine sua carnem sumere, et non tantum homo, sed hominum possessio dignatus est fieri, expavit cor meum, et prae nimia admiratione emotum [Col. 0668C] est de loco suo. Cor enim de loco suo quodammodo movetur, quando in mentis excessu homo elevatur. Inde Habacuc propheta: »Domine, inquit, audivi auditum tuum, et timui, consideravi opera tua, et expavi (Habac. III, 2).« Sequitur: »Audiet auditionem in terrore, vocis ejus, et sonum de ore illius procedentem.« Audiet, inquit, homo auditionem vocis ejus, et sonum procedentem de ore illius. Sed quomodo audiet? »In terrore.« Haec igitur vox, quae in terrore audietur, illa est qua Dominus peccatoribus dicet: »Ite, maledicti, in ignem aeternum (Matth. XXV, 41).«

»Subter omnes coelos ipse considerat, et lumen illius super terminos terrae.«---»In altis enim habitat, dicit Psalmista, et humilia respicit in coelo [Col. 0668D] et in terra (Psal. CXII, 6).« Quia igitur ubique est, et omnia videt, nemo se ab ejus judicio abscondere poterit. »Post eum rugiet sonitus, tonabit voce fortitudinis suae, et non investigabitur, cum audita fuerit vox ejus.« Postquam, inquit, damnationis sententiam Dominus dederit, et fortitudinis voce intonuerit, sonitus eorum, qui post eum erunt, id est damnatorum omnium, quos in poenis relinquet, prae dolore et tristitia rugiet. Dei tamen sententiam nemini tunc investigare licebit, quia non respondendi locus erit; sed mox audita sententia trahentur ad tormenta. »Tonabit Deus in voce sua mirabiliter, [Col. 0669A] qui facit magna et inscrutabilia.« Quomodo enim non mirabiliter et terribiliter tunc voce sua, quasi iratus tonabit super impios, qui olim benevolus et pacatus terruit pios? Scriptum est enim, dixisse filios Israel: »Non loquatur nobis Dominus, ne forte moriamur (Exod. XX, 19).« Magna autem et inscrutabilia sunt judicia Dei, secundum quod Apostolus ait: »O altitudo divitiarum sapientiae, et scientiae Dei, quam incomprehensibilia sunt judicia ejus, et investigabiles viae ejus!« (Rom. XI, 33.)

»Qui praecipit nivi, ut descendat super terram, et hiemis pluviis, et imbri fortitudinis suae.« Prius, inquit, quam judicare Dominus veniat, super omnem terram praedicatores mittet; per nivem enim sanctos praedicatores intelligimus, vita, et moribus, et sancta [Col. 0669B] conversatione candidatos. Talem nivem fieri optabat, qui dicebat: »Lavabis me, et super nivem dealbabor (Psal. L, 9).« Per hiemis autem pluvias et imbres fortitudinis, doctrina evangelica figuratur. Haec enim hiemis pluvia fit, quando libidinis aestum, et furoris, et odii ignem exstinguit, quoniam hiemales pluviae frigidiores sunt. Fit autem doctrina evangelica imber quoque fortitudinis, quando peccatoribus futuri judicii tormenta minatur. »Qui in manu hominum signat, ut noverint singuli opera sua.« Quinque enim sunt corporis sensus, quibus bona et mala operamur, qui etiam in quinque talentis in Evangelio figurantur. Totidem autem, et sunt digiti manus, quos cum videmus, sensuum no trorum recordari debemus; ut vel sic quid egerimus intelligamus, [Col. 0669C] et si quid in aliquo deliquimus, poenitentiam agamus. »Ingredietur bestia latibulum suum, et in antro suo morabitur.« Haec bestia diabolus est cujus antrum et latibulum sunt omnes iniqui, quoniam in eis latet, et inhabitat. »Ab interioribus egreditur tempestas, et ab Arcturo frigus.« Sicut enim per Arcturum, aquilonem, ita per interiora austrum intelligimus. Unde et supra dicitur: »Qui facit Arcturum, et Oriona, et Hyades, et interiora austri.« Quia igitur Judaei austro, Romani autem aquiloni propinquiores sunt, per illos quidem auster, per istos vero aquilo ponitur. Ab austro ergo tempestas egreditur, quia prima persecutio 285 contra Ecclesiam in Judaea surrexit. Ab aquilone vero [Col. 0669D] egreditur frigus, quia Romanorum vel gladiis, vel jussionibus SS. martyres ubique interfecti sunt. Et vide quam eleganter mortem per frigus significavit. Hoc autem sine voluntate Dei fieri ex eo ostenditur, quod subditur: »Flante Deo concrescit gelu, et rursum latissime funduntur aquae.« Gelu enim tunc crescebat, quando sanctis martyribus ubique morientibus, mors in Ecclesia temporaliter regnabat. Unde Apostolus ait: »Ergo mors in nobis operatur, vita autem in vobis (II Cor. IV, 12).« Rursum autem latissime fundebantur aquae, quoniam pace coelitus data, sancti praedicatores multiplicati, et confortati doctrinae pluviam ubique gentium fundere coeperunt.

»Frumentum desiderat nubes, et nubes spargunt lumen suum, quae lustrant per circuitum, quocunque [Col. 0670A] voluntas gubernantis deduxerit, ad omne quod praeceperit illis super faciem omnis terrae, sive in una tribu, sive in terra sua, sive in quocunque loco misericordiae suae eas jusserit inveniri.« Hoc est enim, quod discipulis suis Dominus ait: »Levate capita vestra, et videte regiones, quae albae sunt jam ad messem (Joan. IV, 35).« Jam Christi frumentum, jam messem Dei, nubes Evangelii, Ecclesiaeque doctores et videre et audire desiderat. Et nubes spargunt lumen suum, quia non solum doctrina, sed et miraculis refulgent. Quae lustrant per circuitum, quia in omnem terram exivit sonus eorum. Verumtamen non alibi vadunt, nisi quo sui gubernatoris voluntas eas duxerit, neque aliud agunt, nisi quod illis praeceperit. Sive in [Col. 0670B] una tribu filiorum Israel eos esse voluerit; sive ut prius aliquanto tempore morati sunt in Jerusalem, et in tribu Juda; sive in terra sua, id est in tota terra Judaeorum; sive in quocunque loco cui misereri voluerit, eas jusserit inveniri, id est ubique terrarum. »Ausculta haec igitur Job, sta, et considera miracula Dei.« Quare stare praecipit qui nusquam ire poterat, nisi quia ad sui comparationem, quasi in imis jacere considerabat? Unde et subditur: »Nunquid scis, quando praeceperit Deus pluviis, ut ostenderent lucem nubium ejus?« Ac si dicat: Nunquid tibi, sicut mihi revelatum est, quando secundum Dei praeceptum, et dispositionem prophetarum lux, atque virtus eorum in verbis, et doctrina manifestabitur? Tunc enim lucem nubium, [Col. 0670C] id est prophetarum claritatem eorum pluviae, id est eorum prophetiae, et libri ostendere coeperunt, quando spiritualiter intelligi potuerunt. Quotidie enim Judaei Isaiae pluvias bibunt, nec tamen in eis intelligunt, quantam claritatem, videndo futura in mentis oculis Isaias habuerit. Nobis autem prophetarum pluviae eorum lucem et scientiam ostendunt, quia dum eas bibimus, quid viderint, intelligimus. »Nunquid nosti semitas nubium magnas, et perfectas scientias?« Has prophetarum magnas semitas, et perfectas scientias illas puto, quibus usque ad Christi incarnationem, passionem, resurrectionem, et ascensionem prophetando venerunt. Hoc autem de apostolis apertissime intelligi potest.

[Col. 0670D] »Nonne vestimenta tua calida sunt, cum perflata fuerit terra austro?« Uniuscujusque vestimentum ejus caro est, auster vero ventus calidus est. Hoc in loco Spiritum sanctum significat, qui apostolis in igne apparuit. Calescunt igitur vestimenta, cum terra austro perflatur; quia quando homo sancti Spiritus afflatione tangitur, ipsa ejus caro compunctionis et amoris ignem in se quodammodo sentit; et tale est, ac si diceret: Si te sancti Spiritus ignis, et afflatio tetigisset, nequaquam contra Deum te tua superbia erexisset. »Tu forsitan cum eo fabricatus es coelos, qui solidissimi quasi aere sunt? Ostende nobis, quid dicamus illi: nos quippe involvimur tenebris.« Hoc autem irridendo dicit, ac si dicat: Tu qui cum Deo contendis, fortasse similis [Col. 0671A] ejus es, et cum eo fabricatus es coelos; doce igitur nos, quid illi dicamus, et quomodo ei respondeamus. Tu enim solus sapiens es; nos quippe involvimur tenebris et ignorantia. Possumus autem per coelos, angelos et sanctos intelligere, qui quoniam in Dei amore, et in fide fortes sunt, aerei, solidique dicuntur. »Quis narrabit ei quae loquor? Etiam si locutus fuerit homo, devorabitur.« Quis, inquit, narrabit ei, quae loquor, ut hac saltem mea locutione se defendat, qui quamvis ad majorum comparationem loqui nesciam, tibi tamen me respondere posse non diffiido? Sed quid de me, vel de te dico? Etiam si locutus fuerit homo, ejus scientia devorabitur, et quasi jam sepultus, quid ei respondeat, non habebit. Quid est enim homo? Nunquid et isti [Col. 0671B] homines noverant? Homo enim hic pro sapientia ponitur. Hoc enim inter sapientes et caeteros homines, quod inter hominem et caetera animalia. Tales autem homines non in Veteri, sed in Novo Testamento abundant. Unde et subditur: »At nunc non vident lucem: subito aer cogetur nubes, et ventus transiens fugabit eas.« Nunc, inquit, homines ignorantiae tenebris involuti, lucem et veritatem discernere non possunt. Nunc, inquam, aliter enim postea fiet. Sicut enim aer subito cogitur in nubes, quibus caligine et obscuritate cuncta obumbrantur; sed mox vento transeunte, nubibusque fugatis ad pristinam claritatem omnia redeunt; ita illi, qui post nos futuri sunt de ignorantiae tenebris liberati, clare et manifeste veritatem conspicient. »Ab aquilone [Col. 0671C] aurum venit, et ad Deum formidolosa laudatio.« Per aquilonem eos intelligimus, in quibus diabolus sedebat et habitabat; sicut ipse ait: »Sedebo in monte 286 Testamenti, in lateribus aquilonis, et ero similis altissimo (Isa. XIV. 13).« Aurum autem justorum animae sunt, baptismo poenitentiae, et martyrii igne purgatae. Venit autem ad Deum et formidolosa laudatio, quoniam isti de quibus nunc diximus, considerantes peccata sua, considerantes etiam quod scriptum est: »Quia non est [(372) 1Kb] pretiosa laus in ore peccatoris (Eccli. XV, 9),« non sine timore et formidine Deum laudant. Sequitur:

»Digne eum invenire non possumus, magnus fortitudine, et judicio, et justitia, et enarrari non [Col. 0671D] potest.« In his, inquit, quae fecit, Dei magnitudinem cognoscere secundum aliquid possumus [(373) 1Kb] . Nam neque ejus fortitudinis magnitudo, neque ejus judicium, neque ejus justitia enarrari possibile est. Quis enim intelligat qua fortitudine coelum et terram fecerit? Quis ejus judicia narrabit? de quibus Psalmista ait: »Judicia tua abyssus multa (Psal. XXXV, 7).« Quis hanc justitiam investigabit, cur Jacob dilexerit, Esau autem odio habuerit? Sufficiat igitur nobis credere et timere quod intelligere non datur. [Col. 0672A] Unde et subjicitur: »Ideo timebunt eum viri, et non audebunt eum contemplari omnes, qui sibi videntur esse sapientes.« Viri enim, et sapientes eum timent; quia »initium sapientiae timor Domini (Eccl. I, 26).« Qui vero non sunt sapientes, et se sapientes esse putant, ut arrogantes Judaei, philosophi, et haeretici, eum contemplari non audebunt; quando dicetur eis: »Tollantur impii, ne videant gloriam Dei (Isa. XXVI, 10).« Miseri igitur sapientes, quia ipsam sapientiam intueri non audebunt.



CAPUT XXXVIII.

»Respondens autem Dominus Job de turbine dixit [(374) 1Kb] .« Quia enim flagellis turbatus Job affligebatur, de turbine ei Dominus respondisse narratur: [Col. 0672B] »Quis est iste involvens sententias sermonibus imperitis? Accinge sicut vir lumbos tuos, interrogabo te, et responde mihi.« Quamvis enim bene sententias dixerit, imperitis tamen sermonibus eas involvit, quoniam arroganter locutus fuit. Quoniam autem nescire Dei, reprobare est, illum se profecto reprobare ostendit, de quo ipse, quia omnia novit, interrogat quis sit. Accinge, inquit, sicut vir lumbos tuos, accinge tibi gladium spiritus, quod est verbum Dei, praepara te ad respondendum, major tibi pugna paratur; ego te interrogabo, jam non homini, sed Deo es responsurus.

»Ubi eras quando ponebam fundamenta terrae? Indica mihi, si habes intelligentiam. Quis posuit mensuras ejus, si nosti? Vel quis tetendit super [Col. 0672C] eam lineam? Super quo bases ejus solidatae sunt? Aut quis dimisit lapidem angularem ejus?« Haec enim et ad litteram mira et stupenda sunt. Spiritualiter autem de Ecclesia intelligenda sunt; Ecclesiae namque fundamenta, prophetae et apostoli sunt; unde et Apostolus: »Superaedificati super fundamentum apostolorum et prophetarum (Ephes. II, 20).« Haec autem fundamenta Deus ante tempora posuit; quia quando, vel quomodo ponenda erant, tempora disposuit. Ecclesiae vero mensuras tunc posuit Christus, quando praecepit discipulis suis, dicens: »Ite in universum mundum, praedicate Evangelium omni creaturae (Marc. XVI, 19).« Eamdem igitur mensuram habet Ecclesia, quam habet mundus. Lineam [Col. 0672D] vero super eam tetendit; sive quia per episcopatus eam divisit, sive quia ad rectitudinis formam, eam correxit. Ubi enim linea ponitur, tortitudo se celare non potest. Bases autem illius, quas modo fundamentum vocavit, super quo, nisi super Christo solidatae sunt? Ipse enim non solum fundamentum, sed fundamentorum fundamentum est, secundum illud Apostoli: »Fundamentum enim aliud nemo potest ponere, nisi id, quod positum est; id est Christus Jesus (I Cor. III, 11).« Et ipse quidem est lapis angularis, [Col. 0673A] conjungens in unam fidem duos parietes; alterum ex circumcisione, alterum ex praeputio. De quo Psalmista: »Lapidem, quem reprobaverunt aedificantes, hic factus est in caput anguli (Psal. CXVII, 21.)«

»Cum me laudarent simul astra matutina, et jubilarent omnes filii Dei.« Astra enim matutina, vel angeli, qui in ipso mundi principio creati sunt, vel apostoli, qui in exordio nascentis Ecclesiae primi claruerunt intelligi possunt. Omnes autem filii Dei, omnis angelorum fidelium multitudo significari potest. Isti autem omnes Deum laudant et ineffabiliter jubilant; nam priusquam fierent, in ipsa Dei dispositione, jam Deum laudabant, eique jubilabant. Ut enim de nobis sumamus exemplum, quando bonum aliquod facere disponimus, ipsa dispositio [Col. 0673B] nostra nos nobis commendat. Quid igitur Job de sua justitia dicat, cum multos pares habeat, et antequam fieret, ut talis esset, non a se, sed a Deo dispositus est? »Quis conclusit ostiis mare, quando erumpebat quasi de vulva procedens? Cum ponerem nubem vestimentum ejus, et caligine illud quasi pannis infantiae obvolverem?« Quid enim per mare, nisi mundi hujus tyrannos et potentes? Hos non muro, sed ostiis saepe Deus concludit, 287 quia contra sanctos saevire non possunt, nisi saeviendi portas ei Deus aperiat, et affligendi bonos licentiam tribuat. Unde et Dominus discipulis ait: »Ecce Satanas expetivit vos, ut cribraret sicut triticum (Luc. XXII, 31).« Hi autem quasi de vulva procedentes erumpunt, quando accepta potestate [Col. 0673C] totis viribus contra sanctos insaniunt. Impetu enim, et non ratione de vulva exitur. Et hi quidem sic nube et caligine quasi pannis infantiae sunt involuti, quia errore et ignorantia excaecati, nihil nisi vana, inepta, et puerilia sapiunt; ideoque quasi infantiae pannis his constricti, nec ipsa sua membra in potestate habent. Hoc autem se Deus facere dicit, quoniam fieri permittit; sic enim de Pharaone ait: »Ego indurabo cor ejus (Exod. VII, 3).«

»Circumdedi illud terminis meis, et posui vectem, et ostia, et dixi: Huc usque venies, et non procedes amplius, et hic confringes tumentes fluctus tuos.« Suis enim terminis supradictum mare, id est tyrannos Deus circumdedit, quia et [Col. 0673D] saeviendi et vivendi eis terminum posuit, ad quem terminum postquam veniunt, quasi vecte opposito et ostiis clausis, jam ulterius progredi nequeunt. Ibi igitur tumentes fluctus suos confringunt; quoniam vel morte, vel conversione, vel potestatis amissione, vel alia qualibet occasione ab insania et iniquitate quiescunt.

»Nunquid post ortum tuum praecepisti diluculo, et ostendisti aurorae locum suum? Et tenuisti concutiens extrema terrae, et excussisti impios ex ea?« Subauditur, ut ego. Christus enim post ortum suum diluculo praecepit, et locum suum aurorae ostendit; quia postquam temporaliter de virgine natus est, Ecclesiam docuit, et ad quem locum venire, et in aeternum debeat manere ostendit. Idem [Col. 0674A] enim per diluculum, et auroram intelligitur. Tenuit etiam extrema terrae, quia infirma mundi elegit Deus, concutiens vitiorum tineas ex ea, et non tantum hoc, sed etiam impios Judaeos et haereticos separans, et excutiens ab ea; de quibus subditur: »Restituetur ut lutum signaculum, et stabit sicut vestimentum.« De hoc signaculo Apostolus dicit: »Et signum accepit circumcisionem, signaculum justitiae fidei (Rom. IV, 11).« Per signaculum igitur eos qui signati sunt intelligamus. Hi autem restituuntur, ut lutum, quia jam non coelo, sed terrae similati, et ut lutum platearum deleti, a cunctis gentibus conculcantur. Stant autem quasi vestimentum, quia prava intelligentia tumescentes Christi carni, et humanitati non appropinquant; appropinquarent [Col. 0674B] enim si crederent. Illa enim vestimenta, quae rigida stant, grossiora sunt, et quasi fugientia corpori aptari non possunt.

»Auferetur ab impiis lux sua, et brachium excelsum confringetur.« Quia, inquit, Judaei quasi vestimentum rigidi et superbi Christo se conjungere nolunt, lux sua, lux mundi Deus, lux eis specialiter missa, auferetur ab eis. Et brachium excelsum confringetur; quia sicut prius unus persequebatur mille, et duo fugabant decem millia. »Nunquid ingressus es profunda maris, et in novissimis abyssi deambulasti? Nunquid apertae tibi sunt portae mortis, et ostia tenebrosa vidisti? Nunquid considerasti latitudinem terrae?« Subauditur, ut ego. Mare hoc in loco et abyssum, infernum vocat, quia et profundissimus [Col. 0674C] et obscurus est. In hunc autem Christus descendit, quando eum exspoliavit. Et quoniam, sicut scriptum est: »Factus sum sicut homo sine adjutorio inter mortuos liber (Psal. LXXXVII, 5),« in eo deambulasse se dicit. Et ibi quidem sunt portae mortis, ibi sunt ostia tenebrosa, per quae vel inferni poenas, vel malignos spiritus intelligere possumus. Hae autem portae illi sunt apertae, qui per eas securus et intrat et exit. Sed quia inde Salvator noster rediens, mundi principe devicto, discipulos suos in omnes terras praedicare misit, ideo subditur: »Nunquid considerasti latitudinem terrae?« Ipsum enim considerasse, convertere fuit. »Indica mihi, si nosti omnia, in qua via habitet lux, et tenebrarum [Col. 0674D] quis sit locus: ut ducas unumquemque ad terminos suos, et intelligas semitas domus ejus. Sciebas tunc, quod nasciturus esses, aut numerum dierum tuorum noveras?« Nisi enim sequeretur, ut ducas unumquemque ad terminos suos; fortasse lucis et tenebrarum locus sciri posset. Via enim lucis justitia est, et quaecunque nos ducunt ad Deum, et ad lucem. Locus autem tenebrarum non solum infernus, verum etiam omnium iniquorum animus intelligi potest. Sed quoniam et Judas periit, et Paulus salvatus est, lucis nemo et tenebrarum terminum perfecte novit, nisi ille solus qui omnia novit. Quis enim Judam inter apostolos miracula facientem vidit, et non eum ad lucem venturum esse credidit? Quis Paulum saevientem, et sanctos occidentem cognovit, [Col. 0675A] et non ei tenebras, et infernum destinavit? Manifestum est igitur, quod nemo unumquemque ad terminum suum ducat, et ejus domus semitas nemo intelligat; si enim semitas sciret, domum non ignoraret: domus autem aut infernus est, aut paradisus. Sed quomodo terminum sciat, qui principium ignorat? In Dei namque dispositione uniuscujusque nativitas, dies, et anni, tota vita, et vitae terminus disposita sunt. Quando autem ista disponebantur (si tamen quando vel dici, vel intelligi possit) nemo erat, neque nativitatem, neque dierum suorum numerum terminumque sciebat. Et hoc est, quod ait: »Sciebas tunc quod nasciturus esses? Et numerum dierum tuorum noveras? Nunquid ingressus es thesauros nivis, aut thesauros grandinis aspexisti, [Col. 0675B] quae praeparavi in tempore hostis, in die pugnae et 288 belli?« Quia thesauros dicit, bonas nives, grandinesque significat. Quid enim per nives et grandines, nisi Ecclesiae doctores? Qui quoniam mundi et candidi sunt, nix vocantur: quoniam vero in virtute et potentia praedicantes, et futuri judicii tormenta minantes, peccatores terrent, non immerito grando dicuntur. Hos autem praeparavit Dominus in tempore hostis, et in die pugnae et belli; quoniam isti a Judaeis, tyrannis, et haereticis, et a malignis spiritibus semper Ecclesiam defendunt. »Per quam viam spargitur lux, dividitur aestus super terram?« Ipse respondeat: »Ego, inquit, sum via, veritas, et vita (Joan. XIV, 6).« Per hanc autem spargitur lux, ut ipse ait: »Ego sum lux [Col. 0675C] mundi, qui sequitur me, non ambulat in tenebris, sed habebit lumen vitae (Joan. VIII, 12).« Haec igitur via lumen spargit, quia simul lux est et vita. Ab eo autem et aestus dividitur super terram, quoniam Salvator noster suae fidei mensuram, et Spiritus sancti gratiam unicuique tribuit. Ipse enim ait: »Nisi ego abiero, Paracletus non veniet ad vos; cum assumptus fuero, mittam eum ad vos (Joan. XVI, 7).«

»Qui dedit vehementissimo imbri cursum, et viam sonantis tonitrui; ut plueret super terram, absque homine in deserto, ubi nullus mortalium commoratur. Ut impleret inviam et desolatam, et produceret herbas virentes.« Doctrinam enim evangelicam, vehementissimum imbrem et tonitruum [Col. 0675D] dicit; quoniam subito et abundanter totum mundum irrigavit, et multorum vocem tonitruum insonuit. Huic autem doctrinae cursum, et viam, et tantam efficaciam ipse Dominus dedit, ut super terram et in deserto plueret, ubi non homines qui ratione uterentur, sed bestiae et bruta animalia habitabant, quae et ligna et lapides adorabant. Unde Apostolus ait quod ad bestias pugnaverit Ephesi. Ex his tamen bestiis, jam ad fidem conversis, invia et desolata, id est sancta Ecclesia, et peccatoribus collecta, plena est. Et in hac quidem Dominus quotidie producit, et abundare facit herbas virentes, id est doctrinam Novi Testamenti, quae et nova est, semperque vivens et virens; de qua et subditur. »Quis est [Col. 0676A] pluviae pater, vel quis genuit stillas roris?« Quis enim alius est pluviae pater, nisi ille de quo dicitur: »Omnis sapientia a Domino Deo est, et cum illo fuit semper, et est ante aevum (Ezech. I, 1).« Ipse autem genuit, et stillas roris, id est mitem humilemque doctrinam, de qua Apostolus ait: »Lac vobis potum dedi, non escam (I Cor. III, 2).« Doctrina enim evangelica, diverso respectu, grando, tempestas, vehementissimus imber, sonitus tonitrui, pluvia, stilla, gutta, et ros vocatur; vocatur etiam glacies et gelu. Unde et subditur: »De cujus utero egressa est glacies, et gelu de coelo quis genuit?« Ipse enim qui genuit pluviam, genuit et gelu glaciem, quia ipse, qui dedit Novum, dedit et Vetus Testamentum. Vetus enim Testamentum, quia frigidum [Col. 0676B] est (frigidum quidem, quia occidit) glacies et gelu vocatur; inde enim et mors frigida dicitur; sed audi Apostolum. »Littera occidit (II Cor. III, 6);« itemque: »Quod si ministratio mortis litteris deformata in lapidibus fuit in gloria, quomodo non magis ministratio spiritus erit in gloria?« (Ibid., 7.) Quod vero ait: »Et gelu de coelo quis genuit?« Hoc est quod alibi dicitur: »Vos vidistis, quod de coele locutus sim vobis (Exod. XX, 22).«---»In similitudinem lapidis aquae durantur, et superficies abyssi constringitur.« Aquae enim sanctarum Scripturarum (quae spiritualiter intellectae facile sorbentur) Judaeis non solum in glacies, sed etiam in lapides induratae, nec radi, nec mundari possunt. Illis autem constringitur abyssi superficies, quibus [Col. 0676C] ipsius Testamenti littera non aperitur. De hac enim abysso dicitur: »Abyssus abyssum invocat (Psal. XLI, 8).« Hujus autem superficies littera est.

»Nunquid conjungere valebis micantes stellas, Pleiades, aut gyrum Arcturi poteris dissipare?« Septem enim stellae sunt, quae Pleiades vocantur, valde sibi vicinae, sed non penitus conjunctae, per quas omnes mundi Ecclesias intelligimus. Hae enim et fide conjunctae et loco divisae sunt; sed tunc plenius conjungentur, quando intra muros coelestis Jerusalem simul a Deo colligentur. Per Arcturum autem qui in ipsa coeli firmitate consistit, Ecclesiae doctores, qui caeteris praesident, figurantur; hi enim praedicando mundum circumdant, et gyrant. Horum autem gyrum tunc Dominus dissipabit, quando eos [Col. 0676D] ab hoc tanto labore quiescere faciet. »Nunquid produces luciferum in tempore suo, et vesperum super filios terrae consurgere facis?« Subauditur, ut ego. Ut enim per luciferum, Christum, ita per vesperum significat Antichristum, quoniam ille diem, et claritatem, iste vero tenebras, et noctem affert. Produxit igitur luciferum in tempore suo, quia: »Quando venit plenitudo temporis, misit Deus Filium suum (Gal. IV, 4).« Faciet autem consurgere vesperum super filios terrae, quia terrenis, et peccatoribus Antichristum dominari permittet. »Nunquid nosti ordinem coeli, et pones rationem ejus in terra?« Hoc est enim, quod semper oramus: Fiat voluntas tua sicut in coelo, et in terra (Matth. [Col. 0677A] VI, 10).« Christus enim coeli ordinem, rationem, et concordiam in terra posuit, quia ipse est pax nostra, qui fecit utraque unum, ad illius enim ordinis exemplar regitur Ecclesia. »Nunquid elevabis in nebula vocem tuam, impetus aquarum operiet te?« Christus enim vocem suam in nebula levabat, quia plerumque obscure, et in parabolis loquebatur. Impetus autem aquarum eum operiebat, quoniam affluentia Spiritus sancti, et omnis scientiae plenitudo in ejus locutione abundabat: secundum illud: »Diffusa 289 est gratia in labiis tuis. Nunquid mittes fulgura, et ibunt, et revertentia dicent tibi: Adsumus?« Quid enim per fulgura, nisi apostolos miraculis coruscantes, et sententiarum ictibus, et fulgure vitia, et malignos spiritus ubique fugantes? [Col. 0677B] Hos autem ad praedicandum Dominus misit. Qui semper ad eum revertebantur, quoniam in ejus nomine cuncta operabantur, et quia semper ad obediendum parati erant, semper ei, adsumus, responderunt. Qui enim obedire non vult, quamvis saepe vocatus, vix aliquando respondet.

»Quis posuit in visceribus hominis sapientiam? Vel quis dedit gallo intelligentiam? Quis enarrabit coelorum rationem, et concentum coeli quis dormire faciet? Quando fundebatur pulvis in terram, et glebae compingebantur.« Solus enim Deus et homini sapientiam, et gallo intelligentiam dedit; de hoc enim gallo scriptum est: »Gallus succinctus renibus, non est rex qui resistat ei (Prov. XXX, 32).« Per hunc doctores intelligimus, quorum voce caeteri [Col. 0677C] excitantur. Quantus gallus ille erat, qui dicebat: »Vigilate, justi, et nolite peccare (I Cor. XV, 34).« Narravit quoque Dominus coelorum rationem, quia ad sanctorum exemplum caeteros informavit. Quoties enim in Evangelio invenitur: simile est regnum coelorum illi, et illi. Ipse autem concentum coeli quandoque dormire facit, quia sanctorum praedicationem aliquando cessare et quiescere jubebit. Sed quando fiet hoc? Vis audire quando? Quando fundebatur pulvis super terram. Quid est enim, quod hic de futuro interrogatur et de praeterito respondetur, nisi quia Deo et praeterita et futura praesentia sunt? In saeculi namque consummatione pulvis in terram fundetur, quoniam corpora in [Col. 0677D] pulverem redacta, quasi a principio, solidabuntur. Et tunc glebae compingentur, quia coenosa illa terra simul collecta, et adunata resurget.

»Nunquid capies leaenae praedam, aut animam catulorum ejus implebis, quando cubant in antris, et in specubus insidiantur?« Leaena propter fortitudinem Ecclesia dicitur; scriptum est enim: »Quia justus ut leo confidit (Prov. XXVIII, 1).« Hujus maritus est leo ille magnus de tribu Juda, qui suae quidem leaenae praedam capit, quoniam et si praedicatores verbi Dei retia tendant, ipse tamen interius corda convertit. Unde ipse ait: »Sine me nihil potestis facere (Joan. XV, 6).« Et Apostolus: »Neque qui plantat est aliquid, neque qui rigat, sed qui incrementum dat Deus (I Cor. III, 7).« [Col. 0678A] Ipse quoque ejus catulorum animam implet, quia episcoporum et sacerdotum desideria complet, dum Ecclesiam suam multiplicat et exaltat. Et isti quidem cubant in antris, et in specubus insidiantur; quoniam ut seductores et veraces multis modis ad fidem infideles trahere conantur. Quid enim eorum blandimenta et persuasio, nisi specus et antra quaedam sunt? »Quis praeparat corvo escam suam, quando pulli ejus ad Deum clamant vagantes, eo quod non habeant cibos?« Quam modo leaenam dixit, nunc corvum appellat. Haec enim in Canticis canticorum corvum se intelligens, ait: »Nigra sum, sed formosa (Cant. I, 5).« Unde Apostolus: »Fuistis aliquando tenebrae, nunc autem lux in Domino (Ephes. V, 10).« Huic autem et spiritualem, [Col. 0678B] et corporalem escam Dominus praeparat, quando pulli ejus clamantes dicunt: »Panem nostrum quotidianum da nobis hodie (Matth. VI, 11).« Vagantur autem isti pulli propter cibum, quoniam ut spiritualibus deliciis animam satient, et Novi et Veteris Testamenti, et apostolorum et prophetarum mensas laboriose scrutantur.



CAPUT XXXIX.

»Nunquid nosti tempus partus ibicum in petris, vel parturientes cervas observasti? Dinumerasti menses conceptus earum, et scisti tempus partus earum? Incurvantur ad fetum, et pariunt, et rugitus emittunt.« Hoc est quod in Evangelio Dominus ait: »Mulier cum parit, tristitiam habet, quia venit hora ejus; cum autem pepererit puerum, jam non [Col. 0678C] meminit pressurae propter gaudium (Joan. XVI, 21).« Ibices enim, parva quaedam animalia sunt quae in petris pariunt, quae etiam de excelsis rupibus cadentes, se in suis cornibus sine laesione suscipiunt. Per has autem apostolos intelligimus, qui per aquam et spiritum in petris, id est in Ecclesiis generantes filios, et in fide cornibus, et fortitudine se suscipientes, nullius adversitatis causam timebant. »Sancti enim per fidem, ait Apostolus, vicerunt regna (Hebr. XI, 35).« Et Psalmista: »Exaltabuntur, inquit, cornua justi (Psal. LXXIV, 11).« Cervae autem parturientes, omnes mundi hujus Ecclesiae sunt. In multis enim cervarum naturam imitatur Ecclesia. Nam et agilis est, et serpentes necat, et incurvata parit, et pariens rugitus emittit. [Col. 0678D] Incurvatus enim Apostolus pariebat, cum diceret: »Omnibus omnia factus sum, ut omnes lucrifacerem (I Cor. IX, 16);« multum enim in partu se curvaverat, qui ut omnes Deo pareret, omnibus se et per omnia humiliave at. Non autem sine rugitu Ecclesia parit; quia sine praedicationis et orationis voce filios non generat. Quae quidem, quoniam et quotidie parit, et usque ad saeculi consummationem parere non cessabit, illius conceptionis et parturitionis menses nemo valet dinumerare.

»Quis dimisit onagrum liberum, et vincula ejus qui solvit? Cui dedi in solitudine domum, et tabernacula ejus in terra salsuginis, contemnit multitudinem civitatis, clamorem exactoris non audit, [Col. 0679A] circumspicit montes pascae suae, et virentia quoque perquirit.« Hoc de perfectioribus intelligitur; 290 qui ut liberius, et familiarius Deo serviant, omnem mundi gloriam contemnentes, hominum conversationem fugiunt, et ad remotiora et solitaria loca se conferunt. Paulus, et Antonius, et Hilario sint in exemplum. Isti enim, ut onagri, omni mundana servitute liberi, et cunctarum sollicitudinum vinculis absoluti, domos sibi et tabernacula in solitudine et in terra salsuginis elegerunt, qui quoniam de solitudine non recedebant, non immerito onagri dicuntur. Contemnebant enim multitudinem civitatis, quia nec honores, nec dignitates appetebant. Noster autem quotidianus exactor venter est, cui lege naturae quotidie cibi potusque debitum solvere [Col. 0679B] oportet. Circumspiciebant autem montes pascuae suae, magisque in spiritualibus cibis, quam in carnalibus delectabantur, quos de sacris voluminibus et apostolorum, et prophetarum exemplis suscipiebant. Et virentia quaeque perquirebant, quia non cibum, qui perit, sed qui permanet, appetebant.

»Nunquid volet rhinoceros servire tibi, et morabitur ad praesepe tuum?« Rhinoceros enim, qui et unicornis dicitur, ferocissimum animal est, per quem hujus saeculi potentes intelligimus. Dicatur ergo. Nunquid hujus saeculi potentes, reges, imperatores et principes, qui mihi serviunt, servient tibi? Et morabuntur ad praesepe tuum, sicut morantur ad meum; quos nunc fidei doctrinam, et evangelicam praedicationem audire delectat? Humiliare [Col. 0679C] igitur mihi, qui tam potentes homines mihi se humiliare cognoscis. »Nunquid alligabis rhinocerotem ad arandum loro tuo?« Sicut ego? Ligavit enim Deus potentes ad arandum, quoniam et ipsi peccare metuentes in Dei agro desudant et laborant. Huic enim aratro ligatus non est, qui neque bonum agit, neque peccare timet. Sic enim Constantinus imperator et Justinianus arabant, quando in Ecclesiae defensionem leges constituebant. »Aut confringet glebas vallium post te? Sicut confringit post me.« Glebae enim vallium, quae semen in planum cadere et crescere prohibent, iniqui homines sunt, qui evangelicae praedicationi contradicunt. Hos autem imperatores et principes frangebant, quia [Col. 0679D] isti eorum terrore verbi semen impedire metuebant. »Nunquid fiduciam habes in magna fortitudine ejus, et derelinques ei labores tuos?« Dei namque labor Ecclesia est, quam ipse non solum praedicando, sed moriendo acquisivit. Hanc autem hujus saeculi potentibus Dominus fiducialiter dereliquit, quoniam eorum terrore, nec aliam fidem in ea alii praedicare audent, nec ipsa etiamsi praedicaretur, palam suscipere auderet. »Nunquid credes ei, quoniam reddat sementem tibi, et arcam tuam congreget?« Sementem enim potentes reddunt ei; postquam verbi semen audiunt et intelligunt, justitiae, pietatis et misericordiae opera faciunt, alioquin semen in eis periit. Arcam autem, id est Ecclesiam congregant, quando suis edictis eam protegunt [Col. 0680A] atque defendunt. Haec nunc de beato apostolo Paulo interpretemur, de quo et specialiter dicta esse videntur. Ipse enim, ut fortissimus unicornis, Ecclesiam persequens, ab omnibus timebatur; sed mox conversus, et Christi servus, et in Evangelii praesepio commoratus, et pastus, et fidei catena ligatus in agro Dei arare et triturare coepit. Unde ipse ait: »Non alligabis os bovi trituranti (I Cor. IX, 9).« Mox igitur glebas vallium fregit, quia Scribas et Pharisaeos ad fidem convertit. In cujus magna fortitudine Deus fiduciam habens, sanctam Ecclesiam ei commisit et commendavit. Ipse vero et sementem multiplicatam reddidit, et Dei arcam fidelissime congregavit.

»Penna struthionum similis est pennis herodii [Col. 0680B] et accipitris, quae dereliquit in terra ova sua; tu forsitan in pulvere calefacies ea.« Sicut enim per rhinocerotem viros catholicos et sanctos, ita per struthionem hypocritam designat, qui quamvis in pennarum specie herodio et accipitri similis sit, differt tamen, quoniam volare et alis suis se ad superos levare non potest. Sic igitur et hypocrita, simulatione quidem sanctus et justus apparebit, virtutum tamen alis ad coelestia non levatur. Derelinquit struthio in terra ova sua, quoniam hypocrita eos, quos Domino genuit, a terrena et carnali conversatione liberare non curat: vult enim non esse, et apparere bonus. Hos autem in pulvere Deus calefaciens, paulatim ad sui amorem convertit. Cum enim aliquis adhuc in fide infirmus, inter peccatores, [Col. 0680C] cum quibus, quasi in pulvere conversatur, sancti Spiritus igne calefactus, totum se subito ad Deum convertit, tunc quidem struthionis ova in pulvere calefiunt. »Obliviscetur, quod pes conculcet ea, aut bestiae agri conterant.« Pes enim ova conculcat et bestia conterit, quia hypocritarum proles dum in pulvere jacet, et soli corpori servit, a diabolo conculcatur. Hoc autem, quia hypocrita parvipendit, oblitus esse dicitur. »Duratur ad filios suos, quasi non sint sui; frustra laboravit, nullo timore cogente.« Durus enim ille est filiis suis, qui de illorum salute non curat. Frustra vero laborat, qui pro lucro temporali et pro vana gloria sanctitatem et justitiam simulat. [Col. 0680D] Hoc autem agit hypocrita, nullo timore cogente, quia hoc non ageret, si Deum et judicium timuis set. Sed non mirum. »Privavit autem eum Deus »sapientia, nec dedit illi intelligentiam.« Haec est igitur causa, quod struthio, id est hypocrita frustra, et inutiliter laborat. »Cum tempus fuerit, alas in altum erigit, deridet equum, et ascensorem ejus.« Alas enim tunc hypocrita erigit 291 in altum, quando suae simulationis virtutes ostendat. Hoc autem facit, cum tempus fuerit, id est cum a multis se videri et laudari senserit: »Omnia enim opera sua faciunt, ut videantur ab hominibus (Matth. XXIII, 5).« Sed quid per equum et ascensorem ejus, nisi virum justum, et ipsam qua regitur justitiam intelligamus? Hos autem hypocrita [Col. 0681A] deridet, quia gloriam et honorem, qui justo et justitiae debetur, ipse sibi arrogat, suaeque simulationi, et non tantum ille pro vera, quantum iste pro ficta virtute laudatur. »Nunquid praebebis equo fortitudinem? aut circumdabis collo ejus hinnitum? nunquid suscitabis eum quasi locustas? gloria narium ejus terror.« Equus enim iste Ecclesiae doctores significat, quibus et fortitudinem Dominus dedit, et aequitatis freno gubernat et regit. Quibus etiam circa collum hinnitum posuit, quoniam non solum hinnire, et Deum laudare eis sufficit, verum etiam laudando et praedicando circumquaque audiri delectat. Hi autem suscitantur quasi locustae, quia in majori aestu persecutionis fortius moventur et volant. Locustae enim mane pigrae, meridie concitae moventur [Col. 0681B] et volant. Sed quid est quod ait: »Gloria narium ejus terror?« Equus enim hinnitu narium suarum gloriam ostendit, quoniam majori impetu flatum emittit. Sic igitur Ecclesiae doctores, quando spiritu intus ferveant, ostendunt quando minis et terroribus quatiuntur.

»Terram ungula fodit, exsultat audacter.« Quid enim per terram nisi peccatores? Quid per ungulam, nisi fortitudo figuratur? Terram igitur equus fodit ungula, quoniam sancti praedicatores tyrannorum corda forti responsione fodiunt et penetrant, Ideoque subditur: »Et exsultat audacter.« Audacter enim exsultant sancti, quia non timent eos qui occidunt corpus, quibus Dominus ait: »Ego dabo vobis os et sapientiam, quibus non possunt resistere et [Col. 0681C] contradicere omnes adversarii vestri (Luc. XXI, 25).«

»In occursum pergit armatis, coutemnit pavorem, nec cedit gladio.« Qui non intelligit, sanctorum passiones legat, et cognoscet eos pro defendenda justitia cunctis se opposuisse periculis. »Super ipsum sonabit pharetra, vibrabit hasta et clypeus.« Ipsa enim sanctorum praedicatio, pharetra eis, et hasta, et clypeus est; ex ea enim, quasi sagittae, sententiae prodeunt, cum ipsae, velut cum forti hasta adversarios feriunt, et veluti clypeo se cum illa contra Judaeos, et haereticos, et philosophos protegunt et defendunt. »Fervens et fremens sorbet terram, nec reputat tubae sonare clangorem.« Sancti enim praedicatores, ut ait Apostolus, spiritu ferventes et excelsa praedicationis voce frementes, [Col. 0681D] terram, id est peccatores, sorbent, quoniam ad fidem eos vocantes Ecclesiae corpori eos introducunt. Nec reputant tubae sonare clangorem, quia propter iniquorum minas super se, et contra se intonantes et frementes a praedicatione non cessant. »Ubi audierit buccinam, dicit, vah! procul odoratur bellum, exhortationem ducum et ululatum exercitus.« Sancti enim praedicatores audita buccina dicunt, vah! quia quando persecutorum tumultum et insaniam jam sibi appropinquare sentiunt, confisi de victoria exsultant. Vah enim exsultationis vox est. Procul autem odorantur bellum, quia semper mori parati, desiderio illud exspectant. Quoniam autem non solum a tyrannis, sed etiam ab haereticis [Col. 0682A] hoc bellum infertur; ideo subdidit, dicens: »Exhortationem ducum et ulutatum exercitus.« Duces enim, haeresiarchae intelliguntur, quorum exercitus est omnis haereticorum multitudo. Unde et duces quasi rationabiles se exhortantur; caeteri vero quasi irrationabiles sola feritate ululant et sine consideratione clamant.

»Nunquid per sapientiam tuam plumescit accipiter, et expandit alas suas ad austrum?« Accipiter enim, qui per singulos annos, austrinis flatibus, veteribus plumis exutus novis induitur, sanctos significat, qui afflatione sancti Spiritus quotidie innovantur, et veterem hominem cum actibus suis exuentes novum induunt. »Hoc autem non tua, sed mea sapientia fit. Aut ad praeceptum tuum elevabitur [Col. 0682B] aquila, et in arduis ponet nidum suum? In petris manet, et in praeruptis silicibus commorabitur, atque inacessis rupibus, inde contemplatur escam, et de longe oculi ejus prospiciunt, pulli ejus lambent sanguinem, et ubicunque cadaver fuerit, statim adest.« Aquila enim illi intelliguntur, qui et altius volant, et subtilius coelestia contemplantur. Talis aquila erat beatus Joannes, qui coelo appropinquans ait: »In principio erat Verbum, et Verbum erat apud Deum, et Deus erat Verbum, (Joan. I, 1).« Haec autem »in arduis ponet nidum suum;« quoniam in coelestibus regnis sanctorum habitatio est. Ibi igitur elevabitur aquila ad praeceptum Dei. Interim autem »in petris manet,« id est in sanctorum dictis et exemplis quiescit. [Col. 0682C] Singuli enim prophetarum libri, petrae quae lam sunt, qui et praerupti silices et rupes inaccessae vocantur. Hoc autem ideo, quia difficilis via per eos fit, et cum magno labore intelliguntur. Non enim omnibus per hanc viam transire datur. In his igitur rupibus aquila manens contemplatur escam, quoniam hinc nisi illum panem vivum, qui de coelo descendit, neque videt, neque intelligit. »Et de longe quidem oculi ejus conspiciunt,« quia nondum facie ad faciem, sed per speculum et in aenigmate vident. Fortasse autem ideo prophetarum libri, petrae, silices et rupes vocantur, quia primum lex in lapideis tabulis scripta fuit. Hujus vero aquilae »pulli sanguinem« lambunt, 292 quoniam apostolorum et doctorum filii in Christi passione delectantur. Adest autem haec aquila [Col. 0682D] ubicunque fuerit cadaver; quia sicut in Evangelio dicitur: »Ubicunque fuerit corpus, illuc congregabuntur et aquilae (Matth. XXIV, 28).« Brevia quidem sunt haec, sed his quibus scribimus brevia non sunt.

»Et adjecit Dominus, et locutus est de Job. Nunquid qui contendit cum Deo tam facile conquiescit? Ubique qui arguit Deum, debet respondere?« Dixisti, inquit, superius, disputare cum Deo cupio; ecce Deus loquitur tibi, quare non respondes? Quia enim beatus Job, audita ratione, conquievit, haec ei a Domino ex magna dilectionis affectione dicuntur. Non enim Job ex illis erat qui veritatem defendere nolunt. Quod enim superius contendit, non malitia, sed ignorantia fecit. »Respondens [Col. 0683A] autem Job Domino, dixit: »Quia feviter locutus sum, respondere quid possum? manum meam ponam super os meum. Unum locutus sum, quod utinam non dixissem, et alterum, quibus ultra non addam.« Ideo, inquit, tibi non respondeo, quia ex tui sermonis gravitate leviter me locutum esse cognosco, magisque de levitate mea silendo poenitere, quam eam defendere volo. Manum meam ponam super os meum, ut hoc opere restituam, quod ore deliqui. Unum et alterum locutus sum, quod utinam non dixissem; scio enim quia ulterius ea non dicam, unum enim et alterum dixit, quia cogitatione et locutione deliquit; quoniam et corde et ore de flagello murmuravit.



CAPUT XL.

[Col. 0683B] »Respondens autem Dominus Job de turbine, dixit: Accinge sicut vir lumbos tuos, interrogabo te, et indica mihi.« Haec autem superius exposita sunt. »Nunquid irritum facies judicium meum, et condemnabis me, ut justificeris?« Qui enim de flagellis murmurat, flagellantem condemnat, et qui inter flagella se justum dicit, flagellantis judicium irritum facit. Nisi forte (ut in hoc loco) alia causa sit in flagellante, quam qui flagellatur, intelligit: nesciebat enim Job qua de causa flagellaretur. »Si habes brachium, sicut Deus, et si voce simili tonas? Circumda tibi decorem, et in sublime erigere, et esto gloriosus, et speciosis induere vestibus.« Dei enim brachium Christus est, per quem omnia fecit, et cujus fortitudine [Col. 0683C] diabolum superavit. Tale enim brachium nullus habet. Sed quis voce simili tonat, qui dicendo omnia facit? »Fiat, inquit, lux, et facta est lux. Ipse enim dixit, et facta sunt (Gen. I, 3);« nullius igitur vox talis. Dicatur ergo: Si voce et fortitudine Deo similis es, circumda tibi decorem immortalitatis, et in sublime erigere, id est, super omnes coelos ascende, et esto gloriosus sicut ille in sanctis suis. Et speciosis induere vestibus, ut ille, qui amictus lumine sicut vestimento lucem habitat inaccessibilem. Hoc autem dicens, eum ad impossibile ducit; unde adhuc subditur: »Disperge superbos in furore suo [(375) 1Kb] , et respiciens omnem arrogantem humilia;« sicut ego, »qui depono potentes [Col. 0683D] de sede et exalto humiles.« Hoc autem fiet in judicio, quando illustratione adventus sui superbos et arrogantes humiliabit; de quibus subinfertur: »Respice cunctos superbos, et confunde eos, et contere impios in loco suo.« Locus impiorum est locus impiis praeparatus, quis alius est, nisi locus tormentorum? Unde et subditur: »Absconde eos in pulvere, et facies eorum demerge in foveam.« Simul enim et uniformiter in pulvere absconduntur, qui vita privati et carne resoluti in pulverem revertuntur. [Col. 0684A] Facies autem eorum in foveam mergitur, quoniam in infernum praecipitantur, in quo sine fine conteruntur et affliguntur. Et ego confitebor quod salvare te possit dextera tua;« si haec, subauditur, quae dicta sunt facere possis. Ille solus sua dextera et fortitudine salvare, quos voluerit, potest, qui haec omnia facere potest. »Ecce bechemoth, quem feci tecum, fenum quasi bos comedet.« Valde, inquit, fortior et gloriosior te fuit bechemoth; ipse tamen confidens propter superbiam periit. Qui quamvis magnam adhuc habeat fortitudinem, tamen contra dexteram et brachium meum nihil potest. Bechemoth namque, qui bellua interpretatur, diabolum significat, qui simplicitatem angelicam deserens, in belluinam feritatem declinavit. »Ecce, inquit, bechemoth, quem [Col. 0684B] feci tecum [(376) 1Kb] ;« tecum quidem, quia te et illum feci. »Fenum quasi bos comedet,« quoniam illos devorabit, qui in feni ariditatem conversi, fidei viriditatem et florem virtutum amiserunt. De hoc enim feno per prophetam dicitur. »Vere fenum est populus, exsiccatum est fenum et cecidit flos (Isa. XL, 8).«

»Fortitudo ejus in lumbis ejus, et virtus illius in umbilico ejus.« Viri enim luxuria in lumbis, feminae vero in umbilico esse dicitur. Habet igitur diabolus vires et fortitudinem in lumbis et in umbilico, quoniam multos utriusque sexus per luxuriam vincit. Bene ejus dicit, quia illius sunt illa membra quibus dominatur. »Constringet caudam suam quasi cedrum, nervi testiculorum ejus perplexi sunt.« Cauda 293 enim diaboli Antichristus erit, quoniam [Col. 0684C] ultimus, et post omnes veniet: qui bene cedro comparatur, quia multum elevatus in magna fortitudine apparebit. Hunc autem diabolus constringet et amplexabitur, quia ex toto eum possidebit; unde et filius perditionis recte vocatur. Hujus autem testiculi illi sunt, per quos sibi filios generat, et suae pravitatis et deceptionis semen effundit. Ossa enim diaboli, sapientiores et fortiores ejus ministri intelliguntur. Isti autem sunt velut fistulae aeris, qui sua modulatione et dulci locutione homines decipiunt. Aeris namque fistulae dulcem sonum reddunt. Sed quid de ossibus dicam, cum ipsa ejus cartilago, quae utique ossibus satis mollior est, sit quasi laminae ferreae? Per quod et illos in diaboli corpore [Col. 0684D] fortissimos esse significat qui vires et fortitudinem non habere putantur. Haec autem ad Antichristi tempora rectissime referuntur, quia maxime tunc talia ossa, talemque cartilaginem diabolus habebit. »Ipse principium est viarum Dei, qui fecit eum, applicavit gladium ejus.« Dei namque viarum, id est operationum diabolus principium est, quoniam inter omnes creaturas primus factus est. Applicavit autem Dominus gladium ejus, quia nisi plicatus esset, ne recta cuspide feriret, perpauci [Col. 0685A] ejus deceptionis gladium effugere possent Quasi igitur plicato gladio ferit, quia minus, quam desiderat, percutit. »Huic montes herbas ferunt, omnes hestiae agri ludent ei.« Montes enim, divites et potentes accipiuntur, qui difficulter intrant in regna coelorum. Isti autem diabolo herbas ferunt, quia de suis iniquis operationibus eum reficiunt. Cibi enim diaboli iniqua opera sunt. Omnes vero bestiae agri ludunt ei, quia quicunque stulte, voluptuose et bestialiter vivunt, ejus ludus et delectatio sunt. Ager enim, ut in Evangelio dicitur, est mundus. »Sub umbra dormit in secreto calami, et in locis humentibus [(377) 1Kb] .« Per haec genitalia loca significat. Sed cur ego exponere erubescam quod ipse Dominus dicere non erubuit? Umbra enim illa loca dicuntur, [Col. 0685B] quae ab omnibus occultantur et operiuntur; unde etiam verenda vocantur. In his igitur diabolus dormit, in his delectatur et quiescit. Sive etiam dormit sub umbra, id est in illis habitat, qui otiosam et voluptuosam vitam ducunt. Et in secreto calami, id est eorum cordibus, qui non solidi, sed ad similitudinem calami, fide, omnique bonitate vacui sunt. Et in locis humentibus, id est in ebriosis, qui semper vino inundant. Unde Apostolus:«---»Nolite inebriari vino, in quo est luxuria (Ephes. V, 18). »Protegunt umbrae umbram ejus, circumdabunt eum salices torrentis.« Ejus enim umbrae sunt quicunque ejus imaginem et similitudinem imitantur. In umbra enim quodammodo regis imago exprimitur. Umbrae igitur ejus protegunt umbram ejus, quando multi [Col. 0685C] iniqui unum iniquum protegunt et defendunt. Saepe enim videmus ad unius alicujus iniqui defensionem magnam iniquorum multitudinem convenire. Salices autem torrentis eum circumdant, quoniam ei semper illi assistunt et serviunt, qui et infructuosi sunt et in aquis tumultuosis rapidisque morantur; id est cum populis seditiosis et impiis habitare delectantur. »Aquae multae populi multi (Apoc. XVII, 15);« de quibus aquis adhuc subditur: »Ecce absorbebit fluvium, et non mirabitur, et habet fiduciam quod influat Jordanis in os ejus [(378) 1Kb] .« Fluvium peccatorum, et maxime gentilium et Judaeorum multitudinem vocat. Hos autem absorbet bechemoth, et non mirabitur, quia non pro magno ducit ut tales [Col. 0685D] decipiat. Habet enim fiduciam quod Jordanis, id est Christianorum et baptizatorum populus, influat in os ejus. Jordanis enim baptizatos significat, quoniam ibi coepit baptismus. »In oculis ejus quasi homo capiet eum, in sudibus perforabit nares ejus. »Usque modo narravit fortitudinem bechemoth, nunc autem qualiter capiatur insinuat. Quando enim Christi divinitas carnem induit, tunc [Col. 0686A] Christum se ipsum quasi hamum fecit, ut per ferrum divinitatem, per escam vero, carnem ejus intelligamus. Hunc autem hamum bechemoth videns concupivit, accessit et tentavit, et dum putat capere, captum est. Hoc autem in oculis suis, quia quem jam in miraculis cognoverat, et Dei Filium confessus fuerat, importuna voracitate invadere praesumpsit. »Et in sudibus perforabit nares ejus.« Quid enim per sudes, nisi Dei virtutem et potentiam intelligimus? His enim diaboli nares perforatae, quamvis sagacissimi ingenii sit, nostri tamen secreta cordis, nisi per motus exteriores, ad plenum cognoscere et perscrutari non valet. Hoc autem a canibus trahitur, qui odore narium animalium vestigia sentiunt. Nam et diabolus canis est, secundum illud: »Erue [Col. 0686B] a framea, Deus, animam meam, et de manu canis unicam meam (Psal. XXI, 21).«---»An extrahere poteris leviathan hamo, et fune ligabis linguam ejus?« Ecce jam alio nomine vocatur diabolus. Leviathan enim, qui Latine draco dicitur, additamentum 294 eorum interpretatur. Hoc autem per contrarium, quia dum oculorum lumen se primis parentibus addere promisit, immortalitatem ademit. Hunc autem supradicto hamo, id est, per Verbum carnem factum, de suorum fidelium mentibus Dominus abstraxit. Cujus quidem lingua fune ligato, quoniam Trinitatis fide, quae triplex funiculus vocatur, ejus deceptionis persuasio et locutio valde refrenata est. Hoc igitur fune lingua ejus ligatur, quia non auditur, etiamsi loquatur. »Nunquid pones circulum in [Col. 0686C] naribus ejus, et armilla perforabis maxillam ejus?« Hoc enim loco circulus et armilla pene idem significant, quoniam et armilla circulus est. Nares autem et maxillae quae circulo constringuntur sui officii potentiam viresque amittunt. Merito igitur in naribus et in maxilla leviathan ligatus perhibetur, quoniam nec sagacitate decipere, nec maxillarum fortitudine confringere sanctos Dei valet, secundum sui desiderii aviditatem. Nunquid multiplicabit ad te preces aut loquetur tibi mollia? Quantum enim ad litteram preces leviathan Domino multiplicabat, quando maligni spiritus territi dicebant. »Quid nobis, et tibi, Fili Dei? Venisti ante tempus torquere nos, et si ejicis nos hinc, mitte nos in porcos (Matth. [Col. 0686D] VIII, 29).« Quantum vero ad membra sua, et preces in judicio multiplicabit, et mollia ei loquetur, quia iniqui, qui ejus corpus, et membra sunt, veniam et misericordiam deprecabuntur. »Nunquid feriet tecum pactum, et accipies eum servum sempiternum?« Subauditur, ut ego. Hoc enim pactum cum Domino diabolus facit, ut sine ejus permissione neminem tentet, neminem affligat, atque in ipsa [Col. 0687A] tentatione vel afflictione modum a Deo positum custodiat. Et secundum hoc pactum non solum servus, verum etiam sempiternus servus dicitur, quia non solum nunc, sed etiam post hanc vitam sub hac ei conditione serviet. »Nunquid illudes ei quasi avi, aut ligabis eum ancillis tuis?« Diabolus enim, et bechemoth, id est bellua dicitur propter feritatem, et leviathan, id est draco propter fortitudinem, et avis propter superbiam, quia super omnes coelos volare voluit. Huic autem illusit Dominus quasi avi, quia Christi humanitatem, quasi escam ei opposuit, per quam eum cepit, ligavit et tenuit. Ligavit autem ancillis suis, de quibus Apostolus ait: »Videte vocationem vestram, fratres, quia non multi nobiles, non multi sapientes, non multi potentes sunt inter [Col. 0687B] vos; sed quae stulta sunt mundi elegit Deus, ut confundat sapientia; et ignobilia, ut confundat fortia; et ea, quae non sunt, ut ea quae sunt destrueret (I Cor. I, 26).« Hae sunt igitur ancillae quibus ligatus est diabolus, ut vires et fortitudinem contra eas habere non possit, secundum illud: »Dominus conteret Satanam sub pedibus vestris velociter. Concident eum amici, divident illum negotiatores.« Hoc autem de toto ejus corpore intelligi debet, id est de tota iniquorum multitudine. Isti enim amici et negotiatores, doctores Ecclesiae sunt. Negotiatores quidem, quia Evangelii merces pretio fidei commutant. Hi autem diaboli corpus concidunt et dividunt, quia quotidie inde aliquos separant et per fidem Ecclesiae reconciliant. »Nunquid implebis sagenas [Col. 0687C] pelle ejus, et gurgustium piscium capite illius.« Quid enim per sagenas, pisciumque gurgustium, nisi S. Ecclesiam intelligimus? In hanc enim pisces capiuntur et habitant; qui in aquis baptismatis regenerantur et natant. Pellis autem praedicti corporis leviathan, illi sunt, qui quasi sine veneno exterius positi, facilius convertuntur. At vero per caput, principales, fortiores et majores figurantur. Hujus autem corporis caput beatus Paulus aliquando fuit, ex quo maxima ex parte Ecclesia impleta. Sic igitur Dominus ex pelle et capite leviathan sagenas, et gurgustium piscium implet, quando ex illa iniqua multitudine, et minores et majores in Ecclesiam introducit. »Pones super eum manum tuam?« Subauditur, [Col. 0687D] sicut ego meam. Ego, inquit, sic eum mea manu et potestate comprimo, ut absque mea jussione vel permissione nihil facere audeat. Hoc autem se non posse ex eo apparet quod tam violenter ab eo flagellaris; et hoc est quod ait: »Memento belli, nec ultra addas loqui.« Id est considera in quo praelio tu es, et age poenitentiam de his quae inconsiderate et minus caute locutus es, et cogita quid respondeas Domino, qui sic flagellaris a servo. »Ecce spes ejus frustrabitur eum, et videntibus cunctis praecipitabitur.« Saepe enim spe sua diabolus praecipitabitur, quoniam multos ex his subito amittit, quos secum ad tormenta trahere sperabat. Quod quidem in beato Job ei contigisse probatur. Cunctis autem videntibus praecipitabitur. quoniam [Col. 0688A] ejus damnationis sententiam et boni et mali audient, quando dicetur: »Ite, maledicti, in ignem aeternum, qui paratus est diabolo et angelis ejus (Matth. XXV, 42).«



CAPUT XLI.

Non quasi crudelis suscitabo eum: quis enim »resistere potest vultui meo?« Ac si ad superiora Job responderet, dicens: Cum tam fortis tamque iniquus sit iste leviathan, cur, Domine, contra fideles tuos sic eum suscitas? cur adversus eos sic eum saevire permittis? Ad quod ipse non quasi crudelis, inquit, suscitabo eum, id est, neque illorum obliviscar, neque hunc super illorum vires saevire permittam, neque patiar super id quod possunt; sed robur et fortitudinem illis dabo, quibus contra istius [Col. 0688B] malitiam 295 resistere valeant. Quis enim vultui meo resistere valeat? Cur igitur timeat, quem ego defendo? Ego in eis sum, ego in eis pugno, ego sum qui civitatem custodio. Et ille: Si tu, inquit, Domine, eos custodis, quid est quod hujus deceptione tot homines puniri videmus? Et Dominus ad eum: »Et quis ante dedit mihi, ut reddam ei? Omnia quae sub coelo sunt, mea sunt.« Ac si dicat: Quos defendo, misericordia est; quos non defendo, justitia est. Cum enim omnia mea sint, non mihi quasi mea omnia serviunt, quae etiam si servirent, non tamen de suo, sed de meo mihi servirent. Nihil igitur mihi quasi ex debito requirere debent, qui nihil mihi ante dederunt. De hac profundissima quaestione Apostolus ait: »O altitudo [Col. 0688C] divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus! Quis enim cognovit sensum Domini? Aut quis consiliarius ejus fuit? Aut quis prior dedit illi, et retribuetur ei?« (Rom. XI, 33.)---»Non parcam ei, et verbis potentibus ad deprecandum compositis.« Hoc autem de toto corpore leviathan intelligitur, id est de tota iniquorum multitudine, qui quamvis potentibus verbis et ad deprecandum compositis Deum exorent, non tamen parcet eis. Non enim verborum compositionem, sed cordis compunctionem, respicit Deus. Multa enim membra diaboli intra Ecclesiam sunt, quae satis attente, constanter et composite Deum orare videntur. Deus tamen non verba [Col. 0688D] sed opera, non preces sed corda intuetur. Unde et subditur: »Quis revelabit faciem indumenti ejus, et in medium oris ejus quis intrabit?« Subaudi: nisi ego. Nostri enim oculi, quia infirmi sunt, non ea quae interius latent, sed solum indumenti faciem vident; Deus autem indumenti faciem penetrans, ipsius cordis cogitationes considerat, secundum illud: »Homo videt in facie, Deus autem in corde.« Intrat autem Dominus et in medio oris ejus, quia quidquid homo dicat, quidquid cogitet, Deus et in ore et in corde est, quia omnia perscrutatur. Non valet igitur homini composita deprecatio, quia »Spiritus sanctus disciplinae effugit fictum (Sap. I, 5).«---»Portas vultus ejus quis aperiet?« Quando enim inferni portas Christus confregit, et [Col. 0689A] inde sanctorum animas secum tulit, tunc quidem portas aperuit quibus leviathan vultum suum, ne videretur, absconderat. Portae quoque vultus ejus, haeretici dici possunt, quoniam per eos quasi portas intratur ante faciem et praesentiam ejus. Has autem portas Christus aperit, quando eorum haereses manifestat. »Per gyrum dentium ejus formido.« Non solum enim portae, sed et dentes diaboli dicuntur haeretici, quia quos capiendo devorant, diabolo repraesentant. Isti autem dentes per gyrum formidinem habent, quoniam qui ab eis capiuntur, a diabolo devorantur. Possumus autem et per formidinem, tyrannorum gladios intelligere, quibus haeretici saepissime muniuntur. Quod quidem si ad Antichristi tempora referatur, perspicuum est; tunc [Col. 0689B] enim verbis et gladiis haeretici pugnabunt. »Corpus illius quasi scuta fusilia, et compactum squamis se prementibus.« Membra namque diaboli quasi scuta fusilia sunt, quoniam dura valde et malitia obstinata, verbi Dei jacula a se repellunt. Conjunguntur autem quasi squamis se prementibus, quoniam iniquitate sibi concordi sese vicissim ad malitiam impellunt et premunt. Saepe enim videmus iniquos homines sic se ad facinus invitantes, ut alter alterum trahat, et ire nolentem violenter impellat. »Una uni conjungitur, nec spiraculum quidem incedit per eas, una alteri adhaerabit, et tenentes se nequaquam separabuntur.« Squamae, inquit, leviathan, idem homines impii, ex quibus diaboli corpus conficitur, intantum sibi conjuncti [Col. 0689C] sunt, et in nequitia concordes, ut ad invicem separari nequeant, et sanctae praedicationis spiraculum per eos transire non valeat; invident enim alterutrum, et in luxuria, furto, rapina, homicidiis et his similibus alter altero non vult inferior esse. »Sternutatio ejus, splendor ignis, et oculi ejus ut palpebrae diluculi.« In sternutatione namque tanto impetu moventur spiritus, ut et si velit homo, eum retinere non possit. Sternutatio igitur diaboli Antichristus erit, quem tanto inflationis et superbiae impetu contra Ecclesiam concitabit, quanto nemo unquam in hunc mundum venit. Hunc autem sequitur splendor ignis, id est ira, et indignatio, et fulgor miraculorum: dabit enim signa et prodigia [Col. 0689D] multa. Oculi vero ejus illi erunt, per quos tunc suae iniquitatis vias peccatoribus revelabit. Qui quoniam sapientia, et miraculis fulgebunt, palpebrae diluculi dicuntur. Quid est enim palpebra diluculi, nisi manifestatio lucis et diei? At vero miraculorum operatio quaedam dici et lucis manifestatio est. »De ore ejus lampades procedunt, sicut taedae igni succensae.« De ore namque diaboli procedunt lampades, quoniam ejus deceptionis verba ad vitiorum delectationem homines succendunt. Quae verba, [Col. 0690A] quoniam suaviter peccatoribus redolent, eosque delectant, taedae dicuntur. Sed quoniam prava concupiscentia eos inflammat, igne dicuntur esse succensae. »De naribus ejus procedit fumus, sicut ollae succensae atque ferventes.« Quia enim per nares spiritus emittitur, per nares spiritus significatur. Procedit igitur fumus de naribus ejus, quoniam qui ejus iniquitatis spiritum suspiciunt, tenebrarum et caliginis fumo adumbrati veritatem reddere non possunt. Bene autem ollae succensae atque ferventi diabolus similatur, quoniam invidia, atque odio, et 296 mala voluntate semper ardet. »Halitus ejus prunas ardere facit, et flamma de ore ejus egreditur.« Quid enim per prunas, nisi homines odio et ira succensos intelligamus? [Col. 0690B] Hos enim diabolus ardere facit, quoniam sufflando saepe ex minimis rebus magnas lites concitat. Sic igitur et flamma ex ejus ore egreditur, quia magna discordia ex ejus verbis generatur. »In collo ejus morabitur fortitudo, et faciem ejus praecedet egestas.« Fortitudo enim in ejus collo moratur, quoniam ex quo superbire coepit, nunquam se postea ad poenitentiam humiliavit. Faciem autem ejus praecedet egestas quia, priusquam Antichristus huic mundo appareat, magna divini eloquii egestas fiet; ut et per prophetam dicitur: »Ecce ego immittam in vos non famem panis, neque sitim aquae, sed audiendi verbum Dei. Membra carnium ejus cohaerentia sibi. (Ezech. V, 17)« Hoc in ejus squamis supra exposuimus; membra namque carnium [Col. 0690C] ejus, omnium iniquorum multitudo est. Haec autem membra sibi cohaerent, quia perfidia et iniquitate junguntur. »Mittet contra eum fulmina et ad locum alium non ferentur.« Omnium tormentorum impetus, et fulmina contra eum et membra ejus Dominus mittet; neque ad locum alium ferentur, quoniam isti soli, et non alii, affligentur. »Cor ejus indurabitur quasi lapis, et stringetur quasi malleatoris incus.« Semper enim diabolus induratur et nunquam ad poenitentiam humiliatur. Ideoque constrictus et ligatus quasi malleatoris incus, aeternis tormentorum ictibus contundetur. »Cum sublatus fuerit timebunt angeli, et territi purgabuntur [(379) 1Kb] .« Angeli Ecclesiae, doctores [Col. 0690D] intelliguntur, qui pluribus in locis angeli vocantur. Lege Apocalypsim, et invenies. Isti autem quando leviathan damnatum et ad praecipitandum sublatum viderint timebunt, ipsoque timore purgabuntur, si quid praeteritae corruptionis in eis fuerit [(380) 1Kb] . »Cum apprehenderit eum gladius subsistere non poterit, neque hasta, neque thorax.« Ac si dicat: Quamvis semper superbus, impius et crudelis diabolus fuerit; tamen saevissimus erit, quando gladius eum apprehenderit. Gladius iste [Col. 0691A] Antichristus erit, qui multa millia hominum interficiet et a Deo separabit. Hic autem postquam diabolum apprehenderit, et in sui pectoris habitaculo plenissime susceperit, jam non poterit subsistere, neque hasta, neque thorax, quoniam nemo erit qui vel contra eum pugnare, vel se regendo defendere possit. Scripturarum namque scientia, et hasta nobis est, cum alios impugnamus, et thorax cum ab aliis impugnamur. »Reputabit enim quasi paleas, ferrum, et quasi lignum putridum, aes.« Et ferrum, inquit, id est gladium spiritus, quod est verbum Dei. Et aes, id est clarissimum sonum sanctae praedicationis, quasi paleas, et lignum putridum reputabit; quoniam nulla ei sapientia et eloquentia resistere valebit. Possunt autem per ferrum et aes [Col. 0691B] Enoch et Elias significari. »Non fugabit eum vir sagittarius, in stipulam ei versi sunt lapides fundae.« Omnis enim Evangelii praedicator, vir sagittarius et fundibularius est. Ipsa vero praedicatio et arcus et funda est: inde enim quasi sagittae et lapides sententiae prodeunt ad feriendos inimicos. Sed his non fugabitur leviathan, quoniam per illum hominem invasum, perditionisque filium, cunctos sibi adversantes despiciet, et pro nihilo ducet. »Quasi stipulam aestimabit malleum, et deridebit vibrantem hastam.« Quasi stipulam, inquit, aestimabit malleum, quia poenam futuri judicii parvipendet, cujus gravi pondere in aeternum contundetur. Insuper et ipsum Deum deridebit, quem jam hastam vibrantem et poenam praeparantem [Col. 0691C] intuetur; desperavit enim, et misericordiam quaerere dedignatur; cuncta potius tormenta ferre paratus. »Sub ipso erunt radii solis, sternet sibi aurum quasi lutum.« Solis namque radii quibus mundus illuminatur, sapientes significant, ex quibus multi, vel minis, vel blanditiis, vel promissionibus ab Antichristo subversi, diaboli se jugo subjicient. Hoc autem exponit, dicens: »sternit sibi aurum quasi lutum;« id est eos, qui sapientia et virtutibus fulgere videbantur, non minus sibi subjiciet et prosternet, quam luteos terrenos et peccatores.

»Fervescere faciet, quasi ollam, profundum mare, et ponet quasi cum unguenta bulliunt.« Quid enim profundum mare, nisi hujus saeculi majores [Col. 0691D] et potentiores? Hos autem diabolus quasi ollam fervescere faciet, quia eos ad tantam insaniam concitabit, ut quicunque sanctorum diabolo parere et imaginem bestiae, ut alibi legitur, adorare noluerit, confestim ab eis gladio feriatur. Et ponet hoc, quasi cum unguenta bulliunt, quia horum insaniam in Dei zelum et fervorem convertet, et in sanguine, quem fundebunt, quasi in suavissimo odore ungenti Deum delectari docebit. »Post eum lucebit semita, aestimabit abyssum, quasi senescentem.« Semita namque lucebit post eum, quia miraculorum fulgor et fama eum sequetur. Sive quia post mortem filii ejus, id est Antichristi, omnis error et caligo auferetur. Aestimat autem abyssum quasi [Col. 0692A] senescentem, quoniam infernum ejusque poenas 297 quasi jam finitas et innocuas, et sine viribus reputat; quod enim veterascit et senescit, prope interitum est. Nescit enim superbus iste timere, unde et subditur: »Non est super terram potestas, quae comparatur ei, qui factus est ut nullum timeret.« Non enim angelicae naturae aliquis homo comparari potest. Quamvis secundum ejus opinionem hoc intelligi valeat. Qui enim Deo similis esse voluit, cuilibet creaturae par esse dedignatur. Factus est autem ut neminem timeret, non a Deo, sed a se; talem namque eum superbia fecit, ut nihil sit quod timere dignetur; cunctis enim se praefert, et in superbia elevatus, sub se quasi inferiora omnia conspicit. Unde nec ipsi suo Creatori ut se adoraret [Col. 0692B] dicere timuit; et hoc est quod ait: »Omne sublime videt, ipse est rex super omnes filios superbiae.« Omne enim sublime videt qui nihil in se humile sentit; ideoque ipse est rex, qui omnes superbiae filios regit. Merito autem in radice et in fine suae locutionis superbiam posuit, quia ipsa radix est omnium malorum.



CAPUT XLII.

»Respondens autem Job Domino dixit: Scio quia omnia potes, et nulla te latet cogitatio.« Scio, inquit, quia omnia potes, et, sicut dixisti, non est qui possit resistere vultui tuo. Et nulla te latet cogitatio, qui ipsius leviathan occultas calliditates tam diligenter exposuisti. »Sed quis est iste, qui celat consilium absque scientia?« Quis, inquit, est [Col. 0692C] iste, qui tam stultus est ut calliditates suas scienti omnia celare conetur? »ideo insipienter locutus sum, et quae ultra modum excederent scientiam meam.« In hoc etiam insipienter locutus sum qui in judicio tecum contendere volui. Si enim, quod verum est, nemo tibi resistere valet, frustra superius dixi, »et perveniat ad victoriam judicium meum.« In hoc etiam insipienter locutus sum, quia contra eam sapientiam sum locutus, quae ultra modum excedit scientiam meam. Insipiens enim est qui cum eo contendit a quo et potentia et sapientia superatur. »Audi, et ego loquar, interrogabo, et responde mihi.« Quid est enim: »audi, et ego loquar,« nisi exaudi orationem et locutionem meam? Quid vero est: interrogabo, et responde mihi: nisi fac me intelligere [Col. 0692D] desiderium meum, et ea quae multum scire desidero manifesta. Sicut enim nos optando et deprecando Deum interrogamus, ita ipse nos exaudiendo et donando respondet. Unde etiam quasi jam exauditus beatus Job subinferens ait: »Auditu auris audivi te, nunc autem oculus meus videt te, idcirco ipse me reprehendo, et ago poenitentiam in favilla et cinere.« Prius, inquit, et audivi, nunc autem video, quia tantum interest inter eam, quam prius habui, et eam, quam nunc de te habeo, cognitionem, quantum interest inter auditum et visum. Idcirco ipse me reprehendo, qui contra flagella tua vel cogitare, vel murmurare praesumpsi. »Et ego poenitentiam in favilla et cinere.« Quid est in favilla et [Col. 0693A] cinere poenitentiam agere, nisi favillam et cinerem se esse cognoscere? Qui enim hoc agit, in sua justitia non confidit.

»Postquam autem locutus est Dominus verba haec ad Job, dixit ad Eliphaz Themaniten: Iratus est furor meus in te, et in duos amicos tuos; quoniam non estis locuti coram me rectum sicut servus meus Job.« In eo quod dicit coram me, non eodem animo, quo Job loquebatur, eos locutos fuisse, ostendit. Non enim quid dicatur considerat Deus. Unde et Job superius contra eos queritur, dicens: »Ad increpandum tantum eloquia concinnatis, et in ventum verba profertis, super pupillum irruitis, et subvertere nitimini amicum vestrum. Sumite igitur vobis septem tauros et septem arietes, [Col. 0693B] et ite ad servum meum Job, et offeret holocaustum pro vobis.« Bona ira Dei, qua remedii consilia dantur, quibus et peccata solvantur, et peccatores convertantur. Beatus enim Job, ut supra diximus, Ecclesiam significat; amici vero illius haereticorum speciem tenent. Orat igitur Job pro amicis suis, et offert holocausta pro eis; quoniam haeretici, nisi ad Ecclesiam redicrent, eique reconciliati fuerint, et nisi ipsa pro eis preces et sacrificium obtulerit, Dei indignationis furorem evadere non poterunt. Offerunt autem haeretici tauros et arietes, quando superbiam et ignorantiam in se mortificant. Taurus enim superbiam, aries autem ignorantiam et ducatum pravae intelligentiae designant. Sed quoniam septenarius numerus perfectus [Col. 0693C] est, ut perfecte in se haec vitia destruant, septem tauros, totidemque arietes offerre praecepit. Sequitur: »Job autem servus meus orabit pro vobis; faciem ejus suscipiam, ut non vobis imputetur stultitia; neque enim locuti estis ad me recta; sicut servus meus Job.« Repetitio est eorum quae dicta sunt, quae, quotiescunque fit, sermonis firmitatem stabilitatemque ostendit.

»Abierunt ergo Eliphaz Themanites, et Baldad Suhites et Sophar Naamahites, et fecerunt sicut locutus eis fuerat Dominus, et suscepit Dominus faciem Job. Dominus quoque conversus est ad poenitentiam Job, cum ille oraret pro amicis suis.« Multum igitur profecit Job, qui pro amicis suis [Col. 0693D] orando, non solum illis, sed sibi quoque veniam promeruit: in quo magnum aliquid esse ostenditur, orare pro aliis. »Et addidit Dominus quaecunque fuerant Job 298 duplicia.« Hoc et propheta dicit: »duplicia in terra sua possidebunt (Isai. LXI, 7.).« Finitis tamen his tantis miseriis, juxta saeculi finem, omnia quaecunque habuit, vel habere debuit Ecclesia, duplicabuntur, quoniam utrumque populum et Judaeorum et gentium in se tunc plenissime colliget; secundum illud: »Cum plenitudo gentium introierit, tunc omnis Israel salvus fiet (Rom. XI, 25).«

»Venerunt autem ad eum omnes fratres sui, et universae sorores suae, et cuncti qui noverant eum prius, et comederunt cum eo panem in domo ejus, et moverunt super eum caput, et consolati [Col. 0694A] sunt cum super omni malo quod intulerat Dominus super eum.« Venient enim ad Ecclesiam omnes qui, vel merito fidei fratres, vel carnis fragilitate sorores dicuntur; insuper et omnes qui eam noverunt ejusque famam audierant. Et comedent cum ea panem, panem utique vivum, qui de coelo descendit, sive etiam scientiam sanctarum Scripturarum. Movebunt autem et caput super eam, ei congaudentes, ejusque constantiam, fidem et patientiam admirantes. Hoc enim loco capitis commotio mentis est exhilaratio. Et consolabuntur eam super omni malo quo Dominus eam affligi permisit; quoniam tunc perfecte Ecclesia consolabitur, omniumque suarum afflictionum obliviscetur quando tantam omnium gentium ad se utique confluentium [Col. 0694B] viderit conversionem. »Et dederunt ei unusquisque ovem unam, et inaurem auream unam.« Quid enim per ovem, nisi innocentiam? Quid vero per inaurem, nisi utriusque auditus obedientiam? Unde etiam, et inauris aurea dicitur, ut auditus castus sit et purus. Sine his igitur nemo ad Ecclesiam veniat, qui vult eam consolari, haec munera ferat. Offerat ovem ut sit innocens, offerat inaurem ut sit obediens, et quia aurea est, sapienter intelligat.

»Dominus autem benedixit novissimis Job, magis quam principio ejus.« Benedicere hoc in loco, multiplicare significat. In fine enim Ecclesia multiplicabitur, quoniam omnium gentium plenitudine implebitur. Unde et subditur:

»Et facta sunt ei quatuordecim millia ovium, sex [Col. 0694C] millia camelorum, et mille juga boum et mille asinae, et fuerunt ei septem filii et tres filiae.« Quid per oves et camelos, boves et asinas, filios et filias significetur, in libri hujus principio dictum est. Quid vero numerus duplicatus significet, modo exposuimus. Filiorum autem et filiarum numerus non est duplicatus, quoniam quantumlibet cresceret, nihil tamen amplius significaret. Septem enim filii, septem Ecclesiae sunt, tres vero filiae, tres mundi partes, in his autem tota fidelium multitudo continetur. Et hoc quidem in principio expositum est.

»Et vocavit nomen unius Diem, et nomen secundae Cassiam, et nomen tertiae Cornustibii.« Sancta enim Ecclesia, quae tota ex his tribus mulieribus [Col. 0694D] constat. Etenim dies est, quoniam soli justitiae subdita est, secundum illud: »Et fecit Deus luminare majus, ut praeesset diei (Gen. I, 16).« Et Cassia est, quoniam bonum circumquaque spargit odorem; unde Apostolus: »Christi bonus odor sumus Deo in omni loco (II Cor. II, 15).« Et Cornustibii est, quia clara, et sublimi voce praedicationis ubique resonat, secundum illud. »Buccinate in Neomenia tuba. (Psal. LXXX, 4).« Et: »Laudate eum in sono tubae (Ibid.)« Componitur autem Cornustibii ex cornu, et tibia, quod utrumque praedicatorum voces designat. »Non sunt autem inventae mulieres speciosae, sicut filiae Job in universa terra; deditque eis haereditatem pater suus inter fratres earum.« Nam neque Synagoga, neque idololatria, neque alia quaelibet [Col. 0695A] secta pulchritudini Ecclesiae comparari potest. Ipsa enim est quae non habet maculam, neque rugam. Et ipsa quidem inter fratres suos, id est inter angelorum choros, (qui ejusdem cujus et ipsa filii sunt) haereditatem suscipit. Sive etiam cum fratribus sorores ad haereditatem admittuntur, quoniam perfectis [Col. 0696A] minus perfecti in beatitudine sociantur. »Vixit autem post haec Job centum quadraginta annis, et vidit filios suos et filios filiorum suorum, usque ad quartam generationem, et mortuus est senex et plenus dierum.« Finis.




[Col. 0695]
INCIPIT 299 EXPOSITIO IN PSALMOS.

[Col. 0695B] Hic bene et sapienter indicare potest qui prius diligenter causam examinat. Unde et Propheta iste nobilissimus cum dixisset: »Judica me, Deus,« confestim subdidit, dicens, »et discerne causam meam (Psal. XLII, 1).« Hoc autem tale est ac si diceret: Non fugio judicium, si prius causa mea diligenter examinata fuerit. Qui vero aliter hoc agere praesumit, multoties ea laudat quae jure laudanda non sunt, et ea reprehendit quae jure reprehendenda non sunt. Hoc autem peccatum quam magnum sit, propheta ostendit, ubi ait: »Vae, qui dicunt bonum malum, et malum bonum, ponentes lucem, tenebras, et tenebras lucem, qui dicunt dulce amarum, et amarum dulce (Isai. V, 20).« Cum adhuc adolescentulus essem, exposui Psalterium [Col. 0695C] secundum aliam translationem, quae videlicet translatio pluribus in locis tantum differt ab hac translatione, qua Romana Ecclesia utitur, ut nullo modo secundum illius expositionem haec translatio intelligi possit [(381) 1Kb] . Et illa quidem multos habet expositores: hanc autem, si aliquis exposuerit, nescio. Rogatus igitur ab amicis meis, et praecipue a Peregrino venerabili abbate, dedi operam ut haec quoque, sicut et illa, propriam haberet expositionem. Quam qui totam ex ordine diligenter legerit, scio quia non judicabit esse superfluam, facileque intelligere poterit quanta distantia sit inter primam et hanc secundam expositionem. Non enim dicere erubesco quod B. Paulus apostolus et magister gentium dicere non erubuit: »Cum essem parvulus loquebar ut [Col. 0695D] parvulus, sapiebam ut parvulus, cogitabam ut parvulus; quando autem factus sum vir, evacuavi quae erant parvuli (I Cor. XIII, 1).« Nulli injuriam facit, qui sibi ipsi se ipsum praefert. Et illa quidem expositio valde compendiosa est: sed haec melior mihi [Col. 0696B] esse videtur. Non curavi unius rei multas ponere sententias; sed illa mihi sufficere visa est, quae superioribus et inferioribus convenienter continuari possit. Habent enim hoc prophetarum dicta, ut multis modis separatim intelligi possint. Unde multa exempla dare potuissem, si hoc necessarium esse cognoscerem. Nullum titulum dereliqui, omnes posui et exposui, qui quidem ad psalmos intelligendos valde mihi necessarii esse videntur. Illud super omnia memoriae commendandum esse confirmo, quoties nobis Propheta dicit, et quasi obliviosis et non obedientibus, toties praecipit canticum novum semper cantare, semper psallere, firmiterque sperare. Canticum vero novum cantare, est legis et prophetarum verba non secundum litterae vetustatem [Col. 0696C] annuntiare, sed secundum spiritualem intelligentiam exponere et praedicare. Unde Apostolus ait: »Littera occidit, spiritus autem vivificat (II Cor. III, 6).« Hinc quoque in Apocalypsi Joannis dicitur: »Ecce nova facio omnia (Apoc. XXV, 5);« quoniam spiritualiter intellecta nova sunt omnia.



PSALMUS PRIMUS.

»Beatus vir qui non abiit in consilio impiorum.« Psalmus iste non habet titulum, sed ipse non solum psalmorum, sed omnium sanctarum Scripturarum titulus quodammodo esse videtur. Titulus enim ad hoc ponitur, ut breviter nobis insinuet quid in sequenti Scriptura quaerere et intelligere debeamus [(382) 1Kb] . Et hoc quidem agit iste psalmus, qui statim in ipso suo principio docet nos beatitudinem quaerere, [Col. 0696D] ac per hoc declinare a malo et facere bonum. Hoc est enim ad quod tendit omnis homo, et ad quod pervenire desiderat, neque est aliquis qui beatus esse non cupiat. Perversi tamen homines dum, in hac vita beatitudinem quaerunt, neque in hac neque [Col. 0697A] in alia eam habebunt. Quam utique habuissent, si hujus psalmi consilio credidissent, et declinare a malo et bona facere voluissent. Qui igitur beatus esse desiderat, non abeat in consilio impiorum, non stet in via peccatorum, neque in cathedra pestilentiae sedeat. Si consilum impiorum audisti, fuge illud, et noli ire in eo. Quid est enim ire in eo, nisi illud facere, et manere in eo? Si viam peccatorum jurasti, noli ibi stare, sed recede ab ea. Si cathedram pestilentiae ascendisti, descende cito, et nihil ibi judices, 300 nihil doceas in ea. Non peccare enim impossibile est; in peccato vero perseverare [(383) 1Kb] iniquissimum est. »Si enim dixerimus quia peccatum non habemus, ipsi nos seducimus, et veritas in nobis non est (I Joan. I, 8).« Peccatores igitur [Col. 0697B] sunt qui in hoc psalmo ad beatitudinem invitantur. Ad quam illi soli poterunt pervenire qui, quamvis peccabunt, in peccatis tamen non perseverabunt. Et hoc quidem significat non ire, non stare et non sedere. Sola igitur perseverantia in malo facit impedimentum ad beatitudinem, et hoc solum peccatum est quod non dimittitur hominibus, neque in hoc saeculo, neque in futuro. Ecce docuit nos Propheta quod vir justus et ad beatitudinem festinans fugere debeat. Nunc autem audiamus quid eum agere oporteat; non enim sufficit nobis declinare a malo, nisi et bona faciamus. Sed prius mala pellenda sunt, quia terra prius purganda est, quam plantanda vel seminanda.

»Sed in lege Domini voluntas ejus.« Quidquid [Col. 0697C] utrumque testamentum facere, vel non facere jubet, lex Domini est. Non potest itaque vir justus manere in consilio impiorum, neque stare in via peccatorum, neque in cathedra pestilentiae sedere, cujus voluntas et desiderium est legem Domini adimplere. Quod autem ait »fuit,« non sic accipias, quasi jam cessaverit: audi quod sequitur:

»Et in lege ejus meditabitur die ac nocte.« Quid est die ac nocte? Omni tempore in prosperis et adversis; et prospera enim, et adversa a lege Domini et a custodia mandatorum ejus maxime miseros homines separare solent. Venit quidam adolescens ad Dominum, qui in prosperis erat multasque pecunias possidebat. Qui cum eum interrogaret quomodo ad vitam aeternam pervenire posset: cumque ei [Col. 0697D] Dominus diceret ut omnia venderet et pauperibus erogaret, sicut scriptum est: »Tristis abiit, quia multas habebat possessiones (Matth. XIX, 22).« Sic igitur prospera separant homines a Deo et a lege Dei. De adversis autem facile intelligitur, cum Dominus dicat, etiam electos in errorem inducendos esse propter multas tribulationes, si fieri possit (Matth. XXIV, 24). Magna igitur laus justi est in lege Domini meditari die ac nocte. Unde magna retributio in sequenti versiculo ei promittitur.

Et erit tanquam lignum quod plantatum est [Col. 0698A] »secus decursus aquarum.« Quid est majus quam Christo Domino comparari? »Scimus, inquit Joannes apostolus et evangelista, quoniam similes ei erimus, quoniam videbimus eum sicuti est (I Joan. III, 2).« »Fulgebunt enim sancti sicut sol in regno Dei (Matth. XIII, 43).« Hoc enim lignum seipsum esse ipse Dominus ostendit, dicens: »Si in viridi ligno hoc faciunt, in arido quid fiet? (Luc. XXIII, 31)« Et Salomon de sapientia, quae Christus est, loquens, sic ait: »Lignum vitae est his qui apprehenderint eam, et qui tenuerit eam beatus (Prov. III, 18).« Et illud in Apocalypsi: »Vincenti, inquit, dabo edere de ligno vitae, quod est in paradiso Dei mei (Apoc. II, 7).« Hoc igitur lignum plantatum est secus decursus aquarum. Quatuor sunt flumina paradisi, [Col. 0698B] quatuor sunt Evangeliorum volumina, quae illis fluminibus significantur. Vis videre lignum vitae? Secus decursus aquarum invenies. Sic autem et Christum in quatuor Evangeliorum fluminibus reperies. Ibi enim et quis, et qualis, et quantus sit, facile dignoscitur. Ad hoc praeterea lignum fit secus decursus aquarum, quia »ad ipsum, ut scriptum est, fluent omnes gentes (Isa. II, 2).«---»Aquae enim multae, dicit Scriptura, populi multi [(384) 1Kb] .«

»Quod fructum suum dabit in tempore suo.« Ex quo mundus iste factus est, fructum suum lignum hoc dare non destitit: »Omnia enim per ipsum facta sunt, et sine ipso factum est nihil (Joan. I, 3).« Dedit tamen maxime et abundantius fructum suum in tempore suo, in tempore incarnationis et adventus [Col. 0698C] sui. Quis autem eos fructus, ea dona, illas divitias et delicias enumerare valeat, quas ex tunc fidelibus suis Dominus tribuit? Unde et dicitur: »Ascendit in altum, captivam duxit captivitatem, dedit dona hominibus (Psal. LXVII, 19).«

»Et folium ejus non decidet.« Haec folia verba sunt; verba autem Christi non cadent. Sic enim ipse ait: »Coelum et terra transibunt, verba autem mea non praeteribunt (Luc. XXI, 33).«

»Et omnia quaecunque faciet prosperabuntur.« Prosperantur autem omnia quaecunque Christus facit, sed non omnibus prosperantur. Unde et Apostolus ait: »Scimus quoniam diligentibus Deum omnia cooperantur in bonum (Rom. VIII).«

»Non sic impii, non sic.« Non erunt, inquit, [Col. 0698D] impii beati: non enim meditabuntur in lege Domini die ac nocte, et non erunt tanquam lignum quod plantatum est secus decursus aquarum: quid igitur erunt? Audi quod sequitur:

»Tanquam pulvis, quem projicis [(385) 1Kb] a facio terrae.« Beati ligno vitae assimilantur; impii vero pulveri comparantur, praesertim illi pulveri qui vento superbiae circumfertur, et a terrae, id est sanctae Ecclesiae, stabilitate elevatus nusquam comparet. Et ideo quia tales sunt.

»Non resurgent impii in udicio.« Quid est igitur [Col. 0699A] quod Apostolus ait: 301 »Omnes quidem resurgemus, sed non omnes immutabimur (I Cor. XV, 51).« Qui sunt enim illi qui resurgent et non immutabuntur, nisi impii et peccatores? Resurgent igitur impii et peccatores, sed non in judicio, jam enim judicati sunt. Resurgent ergo, non ut iterum judicentur, sed tantum ut damnentur. Damnabuntur autem non solum impii, verum etiam peccatores in peccatis perseverantes. Et tunc »iter impiorum peribit,« hoc est, in itinere et opere suo impii peribunt, via vero justorum laudabilis apparebit

»Quoniam novit Dominus viam justorum.« Quae eos perducit ad regna coelorum.



PSALMUS II. PSALMUS DAVID.

[Col. 0699B] Huic psalmo, qui secundus est, primus titulus imponitur, quem ideo suum esse dicit; ut major ei auctoritas et fides adhibeatur. Quis enim ea non credat quae tanti regis et Prophetae auctoritate roborantur? Si autem ad illum David respiciamus, qui in isto loquitur, et de quo iste alibi ait: »Audiam quid loquatur in me Dominus Deus (Psal. LXXXIV, 8),« jam nullus erit qui in aliquo contradicere audeat. Haec autem brevis expositio nobis sufficiat in omnibus psalmis qui hoc titulo praenotantur; egregie autem ab ipsa passione Christi incipit, quam semper in memoria habere debemus, per quam liberati, et salvati sumus. Et merito quidem contra eos cum quadam indignatione loquitur, qui in Christum [Col. 0699C] Dominum manus mittere non timuerunt.

»Quare fremuerunt gentes, et populi meditati sunt inania?« Audivimus modo superius de Christo, quod ipse sit lignum vitae, cujus folia non cadent, cujus verba non praeteribunt, cujus omnia opera, et quaecunque faciet, prosperabuntur. Quare ergo fremuerunt gentes, et populi meditati sunt inania? Quare »astiterunt reges terrae,« Herodes videlicet, et Pilatus et principes sacerdotum »convenerunt in unum adversus Dominum« Patrem, »et adversus Christum« Filium »ejus?« Quare vel hoc non attendebant quod tantum talemque fructum haec arbor nobilissima tunc temporis dabat: mortuos suscitando, caecos illuminando, leprosos [Col. 0699D] mundando, omnes languores omnesque infirmitates sanando? Gentes et populi hoc in loco idem significant, quamvis per gentes Romanos, et populos Judaeos intelligere possumus, qui adversus Christum Dominum pariter in unum convenerunt. Fremere autem non est hominum, sed ferarum, ut eorum saevitiam et crudelitatem in hoc verbo intelligamus. Convenerunt igitur omnes isti iniquitatis filii, atque dixerunt:

»Dirumpamus vincula eorum, et projiciamus a nobis jugum ipsorum.« Ligatos se esse et sub jugo esse conqueruntur, quoniam assueta peccata a [Col. 0700A] Christo Domino et a discipulis ejus acere prohibentur. Redarguebat enim eos Dominus non solum de his quae male agebant, verum etiam de iniquis cogitationibus, sicut in Evangelio invenimus. Quale est illud: »Ut quid cogitatis mala in cordibus vestris? (Matth. IX, 4)« Miseri qui eumdem [(386) 1Kb] non violenter trahentem, sed clementer ad se vocantem non audiebant, quando eis paterna pietate dicebat: »Venite ad me, omnes qui laboratis, et onerati estis, et ego reficiam vos: jugum enim meum suave est, et onus meum leve (Matth. XI, 28).« Merito fiet eis quod sequitur.

»Qui habitat in coelis irridebit eos, et Dominus subsannabit eos.« Quia hoc, inquit, et illa fecerunt, et Christo Domino credere noluerunt, stultos [Col. 0700B] et fatuos subsannatione, et irrisione dignos eos Dominus ostendet. Tales enim affectiones in eo non sunt, sed ejus voluntatem et operationem aliter nisi assuetis nostris locutionibus ostendere non possumus. Cum enim ea facit quae irati et furentes homines facere solent, quamvis iratus non sit, in ira tamen et furore ea facere narratur [(387) 1Kb] , unde et subditur.

»Tunc loquetur ad eos in ira sua, et in furore suo conturbabit eos.« Hoc autem erit in judicio, quando impiis et peccatoribus dicet: »Ite, maledicti, in ignem aeternum, qui paratus est diabolo et angelis ejus (Matth. XXV, 41).« Quia enim hoc dicendo irati et saevientis consuetudinem imitabitur, ideo in ira et furore haec dicturus, et facturus esse [Col. 0700C] narratur.

»Ego autem constitutus sum rex ab eo super Sion montem sanctum ejus.« Iste versus ibi continetur, ubi dicitur: »Quia convenerunt in unum adversus Dominum, et adversum Christum ejus,« subauditur, dicentem: »Ego autem constitutus sum rex ab eo.« Quem Judaei Christum, nos regem vocamus. Christus Dominus noster et Deus est, et homo, qui secundum humanitatem quidem non solum a 302 Patre, verum etiam a se ipso, et a Spiritu sancto et rex et Dominus constitutus est. Ipse enim qui secundum divinitatem neque factus, neque creatus est, secundum humanitatem seipsum creavit, et fecit. Hanc igitur distinctionem in memoria habeamus, [Col. 0700D] quae pene in omnibus psalmis nobis necessaria erit. Omnia enim ad humanitatem referenda sunt, si quando contristatur, si quando aliquid patitur, si quando aliquid postulat, et similia. »Ego autem, inquit constitutus sum rex ab eo,« ubi? »super montem sanctum ejus.« Ad quid? »praedicans praeceptum Domini.« Sion specula interpretatur; a qua videlicet specula omnes episcopi superintendentes et speculatores vocantur. Unde et Ezechieli dicitur: »Fili hominis, speculatorem posui te domus Israel (Ezech. III, 17).« Quamvis Rex regum, et Dominus dominantium sit Salvator noster, ipse tamen solius [Col. 0701A] montis Sion regem se dicere dignatur. Sed audiant episcopi quare ordinati sunt, quare et a quo super Sion constituti sunt. Non utique ad tyrannicam et saecularem potestatem exercendam, sed ad speculandum et praedicandum, et contra haereticos et malignos spiritus pugnandum.

Dominus dixit ad me: Filius meus es tu.« Hoc autem ad divinitatem spectat. Ego, inquit, qui secundum humanitatem rex a Deo constitutus sum, secundum divinitatem non adoptive, sed substantialiter ejus filius sum; hoc enim ipse Pater testatus est, dicens: »Tu es Filius meus dilectus, in te mihi complacui. Ego hodie genui te (Luc. III, 23).« Non habet Deus nisi hodie, cum nihil praeteritum, nihil futurum, sed omnia sibi praesentia sint. Quid igitur [Col. 0701B] aliud dicere potuit, nisi hodie? Nihil enim aliud est; »ego hodie genui te:« tale est ac si simpliciter dixisset, ante tempora et sine initio genui te [(388) 1Kb] . Aeternus est enim Pater, aeternus est et Filius. Sed ante aeternum nihil est. Hodie igitur aeternitas est. Quod itaque ait: »Ego hodie genui te,« tale est ac si dixisset: Ante tempora, et sine initio genui te. Potest autem et secundum humanitatem sic intelligi, ut a Patre ei dicatur: Ego qui ante tempora genui te, hodie, id est temporaliter ex Virgine genui te. Ipse est enim Pater omnium, ipse non solum humanitatem Filii sui, verum etiam nos omnes et genuit et creavit [(389) 1Kb] .

»Postula a me, et dabo tibi gentes hereditatem tuam, et possessionem tuam terminos terrae.« [Col. 0701C] Diximus superius quia si Filius aliquid postulat, non secundum divinitatem, sed secundum humanitatem postulat. Postulat ergo non solum a Patre, sed a seipso, et a divinitate quae in ipso est. »Et dabo tibi gentes haereditatem tuam.« Judaei, inquit, spreverunt te, dicentes: »Non habemus regem nisi Caesarem, et nolumus hunc regnare [(390) 1Kb] super nos (Joan. XIX, 12):« suscipe igitur omnes gentes in haereditatem. Inde est enim quod alibi dicitur: »Omnes gentes servient ei; et quia dominabitur a mari usque ad mare, et a flumine usque ad terminos orbis terrae (Psal. LXXI, 8).« Hoc est enim usque ad terminos orbis terrae quod et possessionem tuam terminos terrae.

[Col. 0701D] »Reges eos in virga ferrea.« Quid est in virga ferrea? Imperio forti et insuperabili, et cui nemo resistere poterit. Omnia metalla ferro domantur; omnia regna mundi Christi imperio subjugantur.

»Et tanquam vas figuli confringet eos.« Vasa figuli semel fracta redintegrari non possunt. Impii et peccatores semel in judicio damnati misericordiam ulterius non invenient.

[Col. 0702A] »Et nunc, reges, intelligite.« Ecce rex magnus justus et potens Deus constitutus est, cui et nos, et omnes gentes obedire oportet. Intelligite ergo, et regnandi doctrinam et disciplinam ab eo suscipite. Et hoc est quod ait:

»Erudimini qui judicatis terram: servite Domino in timore.« In timore servire, et servitium diligenter agere et in Dei servitio negligentiam non habere. Reges igitur, qui ad populum juste regendum et ad justitiam exercendam constituti sunt, sic justitiam exerceant, ut misericordiae non obliviscantur, non autem cordis impetu, sed divinae legis moderamina sequantur.

»Et exsultate ei cum tremore.« Non vobis, inquit, sed Deo exsultate, non in honoribus et divitiis, [Col. 0702B] sed in Domino gaudete. Hinc est enim quod Apostolus ait: »Gaudete in Domino semper, iterum dico gaudete (Philip. IV, 4).« Bene additur, cum tremore, ne timor Domini et aeternae felicitatis desiderium mundi hujus laetitia et prosperitate pellatur. Per reges non solum reges gentium, verum etiam episcopi omnesque Ecclesiae praelati intelligi debent. Denique omnis homo rex dici potest, qui se ipsum bene regit, et domum suam bene disponit.

»Apprehendite disciplinam, nequando irascatur Dominus, et pereatis de via justa.« Omnis doctrina et institutio religionis disciplina dici potest. Hanc autem qui non recipit, et tenet, non immerito Dei 303 iram et indignationem incurrit. Tales autem [Col. 0702C] pereunt de via justa, quia in viam peccatorum declinantes per justorum viam ad beatitudinem non pervenient. Haec autem disciplina cum omnibus hominibus necessaria sit, illis tamen maxime necessaria est, qui alios regere, et docere debent. Beati illi, qui hanc disciplinam suscipiunt, et qui non in vanitatibus mundi, sed in Domino confidunt.

»Quoniam cum exarserit in brevi ira ejus, beati omnes et soli qui confidunt in eo.« In brevi autem dixit, quia cito et post modicum ad judicium Dominus veniet. Unde et Joannes apostolus ait: »Filioli, novissima hora est (Joan. II, 18).« Et Apostolus: »Nos sumus in quos fines saeculorum devenerunt (I Cor. X, 11).« Jam superius diximus quomodo Dei iram intelligere debeamus.



PSALMUS III PSALMUS DAVID CUM FUGERET A FACIE FILII SUI ABSALON
[Col. 0702D]

Quid significet psalmus David superius dictum est. Et David quidem fugam legimus, Christi autem fugam non legimus, quia contra de se ipso alibi [Col. 0703A] dicit: »Periit fuga a me [(391) 1Kb] (Psal. CXLI, 6).« Quem cum Judaei simul cum Juda traditore capere venissent, non fugit, sed obviam ivit. Et ut suae divinitatis potentiam ostenderet, uno verbo prostravit. Ipse tamen est, in cujus Canticis canticorum Ecclesia dicit: »Fuge, dilecte mi (Cant. VIII, 14).« Et de discipulis quidem ejus dicitur, quia »relicto eo omnes fugerunt (Matth. XXIII, 36).« Non igitur in se ipso, sed tamen in discipulis suis fugit Jesus: sic autem dicitur [(392) 1Kb] quia non ipse baptizabat, sed discipuli ejus. Uterque autem et Judas, et Absalon simili morte, id est suspendio [(393) 1Kb] interierunt. Interpretatur autem David manu fortis [(394) 1Kb] , Absalon vero, patris pax interpretatur. Et videtur per contrarium esse dictum, sicut et Judae a Domino [Col. 0703B] dicitur: »Amice, ad quid venisti?« (Matth. XXVI, 50) cum amicus utique non esset.

»Domine, quid multiplicati sunt qui tribulant me?« Secundum humanitatem Dominus loquitur, et conqueritur Patri de Judaeorum conjuratione contra se facta quae, non solum ex Romanis qui ibi erant, verum etiam ex numero discipulorum multiplicata erat. Unde et dicit quia »Multi insurgunt adversum eum, et multi dicunt animae ejus: quia non est salus illi in Deo ejus.« [(395) 1Kb] Videbat enim jam tunc non solum Judaeos, verum etiam per totum mundum reges et principes, omnesque homines iniquos, totumque malignantium spirituum exercitum contra fideles suos, contra membra sua, contra [Col. 0703C] corpus suum, quod est Ecclesia, crudeliter insurgere. Quia, ut dicitur, in unoquoque suorum ipse affligitur, tribulatur, et persecutionem patitur, non immerito quod illis accidit sibi imputat, et illorum poenas quasi proprias conqueritur.

»Tu autem, Domine, susceptor meus es, gloria mea, et exaltans caput meum.« Mentiuntur, inquit, qui dicunt, »Non est salus illi in Deo ejus;« quia ad salutem pertinent ea quae hic enumerantur. Suscepit enim Pater Filium ad se, incarnatum et hominem factum revertentem [(396) 1Kb] glorificavit, et in suae majestatis sedem exaltavit. Secundum illud: »Dixit Dominus Domino meo, Sede a dextris meis (Psal. CIX, 1).« Videtur autem mihi quod, si Ecclesia in hoc psalmo loquatur, convenientius accipi possit. [Col. 0703D] Dicat igitur Ecclesia, dicat populus Christianus, [Col. 0704A] quem prius soli Judaei, postea vero totus mundus gravissimis poenis affligere et perdere coepit. »Domine, quid multiplicati sunt, qui tribulant me? Multi insurgunt adversus me.« Multi ex omnibus mundi hujus nationibus »dicunt animae meae, Non est salus illi in Deo ejus.« Hoc est quod infideles contra sanctos dicere solebant, quod Deus illorum eos liberare non posset. »Tu autem, Domine, susceptor meus et gloria mea, et exaltans caput meum.« Haec est sanctorum non modica consolatio; quia statim post martyrium coronabuntur, glorificabuntur et in aeternam beatitudinem a Deo suscipientur. Hoc enim Salvator noster illis promiserat, ut, ubi ipse esset, ibi esset 304 et minister ejus (Joan. XII, 26). Et ubi esset corpus, illic congregarentur [Col. 0704B] et aquilae (Matth. XXVI, 28), et cum exaltatus esset, omnia traheret ad se ipsum. Unde et modo Ecclesia dicit: »Et exaltans caput meum.« Caput nostrum Christus est, qui post resurrectionem suam die quadragesimo coelos ascendit.

»Voce mea ad Dominum clamavi, et exaudivit me de monte sancto suo.« Cum, inquit, tribularer, et poenis gravissimis ab impiis et infidelibus cruciarer, tunc ego voce mea, voce cordis mei, illa voce, quae in silentio clamat, et coeli secreta penetrat, clamavi ad Dominum, et ipse exaudivit me de monte sancto suo, id est de illo altissimo et clarissimo secretario gloriae suae. Cum enim Deus ubique sit, est tamen aliquis locus, ubi gloriam suam clarius, et manifestius revelare dignatur. Possumus [Col. 0704C] autem per hunc montem Christum Dominum intelligere, de quo et a quo sanctorum voces exaudiuntur. Et quid mirum si illos exaudit, pro quibus etiam mortuus est: unde et Apostolus dicit: »Qui tradidit semetipsum pro nobis oblationem et hostiam Deo in odorem suavitatis (Ephes. V, 2).« Cujus vox loquentis congrue satis modo introducitur.

»Ego dormivi, et somnum cepi, et resurrexi, quoniam Dominus suscepit me.« Brevissime satis in his verbis passionem suam, resurrectionem et ascensionem ostendit. Quomodo, inquit, eorum voces ad me clamantes non exaudirem, pro quibus mori quoque non dubitavi? Hoc est enim, quod ait: »ego dormivi.« Mors Christi dormitio fuit: unde et bene subdidit: »Et somnum cepi.« Cepit quidem; [Col. 0704D] sed non diu dormivit. Et idcirco subdidit, [Col. 0705A] dicens: »Et resurrexi.« In eo vero quod addidit: »Quoniam Dominus suscepit me,« post dies non multos, coelos se ascendisse ostendit. Nunc autem Ecclesiam, quae loqui coeperat, audiamus.

»Non timebo, inquit, millia populi circumdantis me.« Multi quidem insurgunt adversum me, et valde multiplicati sunt inimici mei, sed ego jam ulterius non timebo, etiam si multa millia post istos me circumdantes insurgant adversum me. Sed dicam, sicut semper in omnibus tribulationibus meis dicere soleo [(397) 1Kb] .

»Exsurge, Domine, salvum me fac, Deus meus.« Talibus armis viri sancti et religiosi se defendunt, non gladiis, sed orationibus pugnant.

»Quoniam tu percussisti omnes adversantes [(398) 1Kb] , [Col. 0705B] mihi sine causa.« Non timebo, inquit, quia non est conveniens ut timere debeam. Unde hoc? Quoniam tu percussisti, et quotidie percutis, et tandem in judicio virga ferrea percuties omnes adversantes mihi. Et hoc merito, quia sine causa mihi adversantur.

»Dentes peccatorum contrivisti.« Dentes peccatorum intelligimus eorum potentiam, eorum scientiam, eorum fortitudinem, eorum argumentationes, et omnia alia quibus se defendere vel alios impugnare possunt. Haec autem contrivit Dominus, quia dedit fidelibus suis os et sapientiam, cui omnes adversarii sui non resistere potuerunt.

»Domini est salus, et super populum tuum benedictio tua.« Insultatio est. Erubescant, inquit, inimici [Col. 0705C] tui, qui mihi quondam dicere solebant: »Non est salus illi in Deo ejus;« sicut modo videre et cognoscere certissime possunt. »Domini est salus.« Hinc vero Ecclesia de inimicorum contritione et sua salute laetabunda ad Dominum convertitur, dicens: »Sit salus super populum tuum,« o Domine, quem sic honorasti, cui hanc salutem et victoriam dedisti. »Et benedictio tua« et nunc, et semper per infinita saecula saeculorum. Amen.



305 PSALMUS IV. PSALMUS DAVID IN FINEM IN CARMINIBUS.

Quid significet psalmus David, in secundo psalmo dictum est. Poterat aliquis intelligere hunc psalmum ad tempora David, et ad Synagogam pertinere, nisi [Col. 0705D] Apostolus dixisset: »Finis enim legis Christus est (Rom. X, 4).« Qui de se ipso loquitur, dicens: »Ego sum alpha, et omega, primus et novissimus, initium, et finis (Apoc. I, 8).« In finem igitur, id est ad tempora Salvatoris nostri ista referantur, et in carminibus [Col. 0706A] et laudibus Ecclesiae cantentur, ad quam proprie et specialiter pertinere videntur [(399) 1Kb]

»Cum invocarem te, exaudisti me, Deus [(400) 1Kb] justitiae meae.« Psalmus iste valde disjunctus est et multa indiget continuatione. Ecclesia est quae loquitur, quae inde Deo gratias agit, quia in magnis suis tribulationibus eam exaudivit. Magnas autem tribulationes in tempore apostolorum et martyrum sustinuit, et in saeculi consummatione passura est. »Erit enim tunc tribulatio talis, qualis non fuit, neque fiet (Matth. XXIV, 21).« Exaudisti, inquit, me modo, non meis meritis, neque mea justitia, quia si qua justitia est in me, non mea, sed tua est. Tu autem es Deus, et Dominus, creator et dator justitiae [Col. 0706B] meae.

»In tribulatione dilatasti me.« Plus enim in tribulationibus et adversitatibus quam in prosperitatibus sancta Ecclesia dilatata est [(401) 1Kb] . Cujus quidem termini sunt a solis ortu et occasu, ab aquilone et mari. Modo tamen et in Africa, et in multis aliis mundi partibus defecisse videtur, in quibus quondam satis gloriosa erat.

»Miserere mihi, Domine, et exaudi orationem meam.« Ecce docet nos mater nostra sancta Ecclesia, quomodo ipsa Deum invocavit, et quomodo nos invocare debeamus. Sufficit nobis ista oratio in omnibus petitionibus nostris. Si infirmitas, si terrae sterilitas, si saeviens adversarius, si persecutio aliena supervenerit, dicamus: »Miserere mihi, Domine, et [Col. 0706C] exaudi orationem meam,« et sufficit nobis, cui etiam Dominus miseretur, et qui in suis petitionibus a Domino exauditur, quid amplius quaerit

»Filii hominum, usquequo gravi corde?« Non suam solummodo, sed aliorum quoque salutem quaerit Ecclesia. Ecce enim in suis tribulationibus exaudita ad ipsos suos convertitur inimicos, ad fidem, et ad beatitudinem eos invitans. Filii hominum illi sunt, qui unam solummodo generationem habent, et qui nondum ex aqua et Spiritu sancto regenerati Deum Patrem habere meruerunt. Tales autem sunt graves corde, dura et lapidea corda habentes, in quibus verae fidei et coelestis disciplinae scribi et contineri verba non possunt. Sicut autem levia sursum, [Col. 0706D] ita et gravia deorsum trahunt. Timeant ergo graves corde, ne sua duritia et gravitate ad inferna trahantur.

»Ut quid diligitis vanitatem, [(402) 1Kb] qui quaeritis mendacium?« Illi enim vanitatem diligunt et [Col. 0707A] mendacium quaerunt, qui vel falsos deos adorant, vel in mundi hujus divitiis spem suam ponunt. Unde et Apostolus divites admonet (I Tim. VI, 17), non superbe sapere, nec sperare in incerto divitiarum.

»Scitote quoniam magnificavit Dominus Sanctum suum.« Hoc autem tale est ac si diceret: Filii hominum, relinquite deos falsos, relinquite idola et vanitates, credite in Christum Filium Dei, et salvi eritis. Et hoc scitote, et nullatenus dubitetis quia magnificavit Dominus sanctum suum, Christum videlicet, Filium suum, qui ideo quidem sua sponte mortuus est, ut a morte perpetua nos liberaret. Quomodo autem secundum humanitatem Christum Dominus magnificatus sit, ipsemet ostendit, cum dicit. »Data est mihi omnis potestas in coelo et in terra [Col. 0707B] (Matth. XXVIII, 18).« Et quasi illi jam creduli dicerent: Peccatores sumus, idola coluimus, sanctorum sanguinem fudimus, et multa millia peccata commisimus, non suscipiet nos; confortat eos piissima mater nostra sancta Ecclesia. Nolite, iniquit, timere, ego clamabo, et orabo pro vobis.

»Et Dominus exaudiet me cum clamavero ad eum. Irascimini ergo, et nolite peccare [(403) 1Kb] .« Hoc autem non diceretur nisi irasci aliquando bonum esset. Si enim odium aliquando bonum est, quare et ira aliquando bona non sit? Audi ergo quod Dominus ait: »Qui non odit patrem et matrem, et uxorem, et filios, adhuc autem et animam suam, non potest meus esse discipulus (Matth. XIV, 26).« Et certe omnia haec, quae utique amanda sunt, si ad [Col. 0707C] peccata nos trahere et a Deo separare voluerint, odienda sunt. Talibus igitur et taliter irasci non est peccatum, ideoque 306 subdidit: »Et nolite peccare.« Irascimini, inquit, praeteritae vestrae conversationi, irascimini vitiis et peccatis. Taliter illi irati erant, quibus Apostolus dicebat: »Quem ergo fructum habuistis tunc in illis in quibus nunc erubescitis (Rom. VI, 21).« Et nolite amplius peccare, sicut prius peccare soliti fuistis. [(404) 1Kb] Sed sunt quaedam peccata, et ipsa quidem maxima, a quibus facile abstinere possumus. Quare est illud de quo Dominus ait: »Israel, si me audieris, non erit in te deus recens, neque adorabis deum alienum (Psal. LXXX, 10).«

»Quae dicitis in cordibus vestris, et in cubilibus [Col. 0707D] vestris compungimini.« Cubilia cogitationum corda nostra sunt, ibi oriuntur, ibi quiescunt, ibi fructificant fructum, si bonae sunt, et malum si malae sunt. Hinc est enim quod Dominus ait: »Ex corde exeunt cogitationes malae, furta, homicidia, perjuria et falsa testimonia, et similia, quae coinquinant hominem (Matth. XV, 18).« De his compungimini, de his poenitentiam agant, has in ipso initio succidite, et eas ad effectum perducere nolite. Postea vero facite quod sequitur:

»Sacrificate sacrificium justitiae.« Quod si feceritis [Col. 0708A] confidenter. »Sperate in Domino.« Quid? ea bona suscipere, »quae nec oculus vidit, nec auris audivit, nec in cor hominis ascendit, quae praeparavit Deus« et vobis, et omnibus »diligentibus se (I Cor. II, 9; Isa. LXIV, 4).« Sacrificium justitiae facit, qui seipsum pro peccatis suis judicat et affligit. Hinc est enim quod Apostolus ait: »Si nos ipsos judicaremus, non utique judicaremur (I Cor. XI, 21).« Quod autem carnis afflictio sacrificium sit, audi eumdem Apostolum dicentem: »Obsecro vos per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum (Rom. XII, 1).«

»Multi dicunt: Quis ostendit nobis bona?« Ego, inquit, dixi vobis, sperate in Domino, et quid sperare [Col. 0708B] debeatis ostendi; sed sunt multi qui spem non habent, et in suis cogitationibus dicunt, Quis ostendit nobis illa bona? Quis inde certus nuntius venit? [(405) 1Kb] Quomodo sperare, vel credere possumus? Miseri, qui ista dicunt; quoniam haec verba desperatione plena sunt. Sed tamen qui sunt isti, qui tam impie loquuntur? nisi illi, qui »a fructu frumenti, vini et olei sui multiplicati sunt.« Per hanc autem tria, quibus humana necessitas maxime sustentatur, omnia bona hujus mundi caduca et transitoria significantur. Qui vero in talibus spem suam posuerunt, aeterna bona sperare non possunt. Talis erat ille de quo in Evangelio dicitur, qui cellaria sua destruere et majora construere cogitabat, qui laetabundus animae suae dicebat: »Habes multa bona tibi [Col. 0708C] praeparata in annos multos, gaude igitur et epulare (Luc. XII, 19);« cui a Domino responsum est. »Stulte, hac nocte anima tua rapietur a te; quae autem parasti, cujus erunt?« (Ibid., 20.) Et unde est, quod Apostolus praecipit non sperare in incerto divitiarum (I Tim. VI, 17). Inde est etiam quod dicit divites non posse intrare in regnum Dei. Nunc audiamus quid boni quoque dicant et sentiant.

»Signatum est, inquiunt, super nos lumen vultus tui, Domine.« Hoc autem tale est ac si diceret: Signo Christi signati sumus, in ejus militia connumerati, ejus doctrina illuminati, in ipso speramus, et quaecunque nobis promisit firmissime exspectamus. Hoc signo legimus in Apocalypsi (c. VII) de [Col. 0708D] omni turba filiorum Israel duodecim millia esse signatos, per quos videlicet tota Ecclesia omnisque fidelium multitudo significatur: est illud signum, quod Propheta vocavit thau (Ezech. IX, 4), quo quicunque signatus non fuerit in judicio peribit. Bene autem hoc signum lumen vocatur, quoniam qui hoc signum non habet, caecus est, et in tenebris ambulat; voluntas autem in vultu cognoscitur, unde et a vultu voluntas dicitur. Quid est igitur lumen vultus tui, nisi lumen voluntatis tuae? Hoc enim lumen et hoc signum secundum voluntatem tuam, et tibi factum [Col. 0709A] est patibulum mortis et nobis factum est causa salutis; sequitur:

»Dedisti laetitiam in corde meo.« Vox Ecclesiae est quae de hac sanctorum responsione laetitiam se habere significat.

»In pace in idipsum dormiam, et requiescam, quoniam tu, Domine, singulariter in spe constituisti me.« Illi, inquit, qui desperantes dicunt: »Quis ostendit nobis bona?« neque pacem, neque quietem habebunt: ego vero in idipsum, id est pariter, et simul cum omnibus filiis meis dormiam, et requiescam in aeterna pace [(406) 1Kb] . Et hoc dico, quia tu, Domine, singulariter in spe constituisti me, id est me solum, et singularem hanc tam immensam tuae beatitudinis spem habere donasti.



PSALMUS V. 307 IN FINEM PRO EA QUAE HAEREDITATEM CONSEQUITUR PSALMUS DAVID.
[Col. 0709B]

Quid significet in finem, modo superius diximus: similiter autem quomodo intelligatur psalmus David, in secundo psalmo exposuimus. Ea vero, quae haereditatem consequitur sancta Ecclesia est; unde Apostolus: Haeredes quidem Dei, cohaeredes autem Christi (Rom. XVI, 17) nos esse dicit. Hanc haereditatem perdidit Synagoga, quae de Salvatore nostro ad se veniente, ait: »Hic est haeres, venite, occidamus eum, et nostra erit haereditas (Marc. XII, 7).« Hujus autem haereditatis testamentum in illo psalmo ei datum est, in quo dicitur: »Disposui testamentum electis meis [(407) 1Kb] .«

[Col. 0709C] »Verba mea auribus percipe, Domine; intellige clamorem meum. Intende voci orationis meae, rex meus et Deus meus.« Ecclesia loquitur, quae pro Synagoga in haereditatem successit. Docet autem nos, quam instanter, perseveranter, quam violenter orare debeamus, in eo quod ipsum toties repetit. Unde in Evangelio dicitur, quia »Regnum coelorum vim patitur, et violenti diripiunt illud (Matth. XI, 12).« Hanc autem violentiam ipse Dominus nos facere jubet, dum ait: »Petite, et accipietis, quaerite, et invenietis, pulsate, et aperietur vobis (Matth. VII, 6).« Dicit autem et similitudinem de illo, qui petebat ab amico suo tres panes, cum [Col. 0709D] ille dare noluisset, et ipse per totam noctem petitionibus instaret, propter violentiam tandem illius et importunitatem surrexit, et dedit illi quotquot habebat necessarios. Bonae autem petitiones, non tantum voce quantum affectu, et desiderio fiunt; secundum illud: »Desiderium pauperum exaudiet Dominus (Psal. X, 16).«

»Quoniam ad te orabo, Domine, mane exaudies vocem meam.« Mane igitur oret qui exaudiri desiderat. Quid est igitur quod hic idem propheta alibi [Col. 0710A] ait: »Media nocte surgebam ad confitendum tibi (Psal. CXVIII, 62);« et illud: »In noctibus extollite manus vestras in sancta (Psal. CXXXIII, 3)..« E certe nullo tempore attentius et quietius, quam in nocte viri religiosi orare possunt. Mane igitur orare tale est ac si diceret: Si vis a Domino exaudiri, mane ora, fuge noctem, fuge opera tenebrarum, pelle vitia et peccata. Audi Apostolum dicentem: »Filii lucis et diei sumus, non noctis et tenebrarum (Thess. V, 5).« Et alibi: »Fuistis aliquando tenebrae, nunc autem lux in Domino (Ephes. V, 10).« Talis igitur nox, talesque tenebrae prius relinquendae sunt, et tunc orandum. De his autem tenebris exit homo, et ad mane venit, statim ut poenitentiam agere incipit. Sicut enim mane finis est noctis, et initium diei; [Col. 0710B] ita et poenitentia finis est peccati, et initium sanctitatis et religionis.

»Mane astabo tibi.« Quia, inquit, nos exaudire non vis, nisi mane, quam citius potero noctis tenebras relinquam, et ad mane festinabo. Et tunc astabo tibi, quasi famulus ad serviendum paratus. »Et videbo, quoniam non volens Deus iniquitatem tu es.« Haec igitur erat causa quare in nocte non exaudiebas, quoniam qui in nocte sunt, in iniquitate sunt.

»Non habitavit juxta te malignus, neque permanebunt injusti ante oculos tuos.« Tales enim in judicio audituri sunt; tollantur impii, ne videant gloriam Dei (Isa. XXVI, 10). Quotiescunque ista dicimus, de illis solummodo peccatoribus intelligimus qui in peccatis perseverantes ad poenitentiam redire [Col. 0710C] nolunt. De quibus et Apostolus ait: »Secundum duritiam tuam et cor impoenitens thesaurizas tibi iram in die irae et revelationis justi judicii Dei, qui reddet unicuique secundum opera sua (Rom. II, 5).« Unde et subditur:

»Odisti, Domine, omnes qui operantu iniquitatem, perdes omnes qui loquuntur mendacium.« Non dixit, qui operati sunt, vel qui locuti sunt, sed praesens tempus posuit, ut perseverantiam significaret: Qui enim in talibus perseverant, odio digni sunt et perditione. Et quamvis omne mendacium peccatum sit, de haereticis tamen hoc maxime intelligere debemus, et de omnibus aliis qui, causa decipiendi alios, mentiuntur [(408) 1Kb] . Hoc etiam et sequentia significare [Col. 0710D] videntur.

»Virum sanguinum et dolosum abominabitur Dominus.« Vir sanguinarius omnis homicida dici potest. Sed quia subdidit, et dolosum, de haereticis hoc intelligendum est, qui per dolos et deceptionem animas hominum interficiunt. Et certe multo periculosior est mors animae quam haeretici interficiunt, quam sit mors corporis, quam caeteris homicidae faciunt, quoniam illa aeterna est, haec autem temporalis; illa separat animam a Deo, ista solummodo a [Col. 0711A] corpore dividit. Merito igitur talis homo abominatur a Deo, qui omni fera crudelior est.

»Ego autem in multitudine misericordiae tuae introibo, Domine, in domum tuam.« Ecce modo consequitur Ecclesia haereditatem, sicut in titulo hujus psalmi de ea scriptum 308 est. Domum namque Dei, quam se introire confidit, coelestem patriam, et terram viventium intelligimus; in quam videlicet domum non ex suis meritis, sed in multa Dei misericordia se introire dicit: »Qui proprio Filio non pepercit, sed pro nobis omnibus tradidit illum (Rom. VIII, 32).«

»Adorabo ad templum sanctum tuum in timore tuo.« Templum Dei Christi humanitas est, in qua habitat omnis plenitudo divinitatis corporaliter [Col. 0711B] (Col. II, 9). Hanc autem adorare debemus, sicut in alio psalmo nobis praecipitur: »Exaltate Dominum Deum nostrum, et adorate scabellum [(409) 1Kb] pedum ejus, quoniam sanctum est (Psal. XCIII, 5).«---»Coelum mihi sedes est, dicit Dominus, terra autem scabellum pedum meorum (Isa. LXVI, 1).« Si enim terra scabellum Dei est, et scabellum Dei adorare debemus, ergo et terram adorare debemus. Nulla autem alia terra est, quae adoranda sit, nisi haec sola, quam Verbum Dei sibi conjunxit, id est Christi humanitas, quae hoc in loco templum Dei vocatur. Hanc adorant sancti quanto tempore in hac vita sunt, et hanc adorant, quando ibi sunt. Et quidem in timore Dei, quia sic eam timent, et adorant, sicut ipsum Patrem et Deum.

[Col. 0711C] »Deduc me, Domine, in tua justitia.« Ego, inquit Ecclesia, ad suscipiendam haereditatem festino, sed dum in hac vita sum, tua maxime protectione indigeo. Unde multum te rogo ut in tua justitia me deducas, et ab ea justitia me declinare non permittas. Ecce enim inimici mei maligni spiritus, Judaei, haeretici, et tyranni omnibus modis iter meum impedire nituntur. »Tu vero propter inimicos meos,« ne a recto itinere me separare valeant, »dirige in conspectu tuo viam meam.«

»Quoniam non est in ore eorum veritas, cor eorum vanum est.« Ideo, inquit, timendi sunt, quia cum mendacio et deceptione omnia faciunt, utpote in quibus veritas non est, et quorum cor omni bonitate [Col. 0711D] vacuum est.

»Sepulcrum patens est guttur eorum.« Sepulcrum quando clausum est non fetet, apertum vero sui fetoris plenitudinem manifestat. Tales enim sunt haeretici, qui utinam semper tacuissent, et nunquam fetoribus suae haeresis alios violassent. Sed sicut sequitur semper »linguis suis dolose agunt,« et simplicium animas occidunt, et glutiunt. »Judica illos, Deus.« Jam quasi stomachata loquitur, et quia eos sustinere non valet, judicium, et damnationem eis imprecatur.

»Decidant a cogitationibus suis.« Ecce iterum compatiendo loquitur, et magis illorum vitam quam mortem affectat. »Judica,« inquit, »illos Deus,« nisi [Col. 0712A] »decidant a cogitationibus suis,« quibus fideles tuos se subvertere posse confidunt. »Et secundum multitudinem impietatum eorum expelle eos.« Unde, et quo? Ab Ecclesia tua in ignem aeternum: hoc enim sequitur post judicium. Et hoc merito, »quoniam exacerbaverunt te, Domine.« Nulli enim ita Dominum exacerbant, et ad iracundiam provocant, sicut haeretici, quia nulli tantum Ecclesiae nocent. Tyranni enim in corpora, haeretici vero in animas saeviunt.

»Et laetentur omnes qui sperant in te.« Laeti laetitia spirituali, et aeterna; et hoc est illud quod sequitur. »In aeternum exsultabunt, et habitabis in eis.« Quae enim laetitia tam magna quam desiderium, et amorem suum ante oculos semper habere? [Col. 0712B] »Et gloriabuntur in te omnes qui diligunt nomen tuum.«---»Qui gloriatur,« inquit Apostolus, »in Domino glorietur (II Cor. X, 17).« Aliam gloriam nesciunt sancti, quia nihil se, nisi a Deo habere sciunt, in quo debeant gloriari. Unde et alibi dicunt: »In Domino faciemus virtutem (Psal. LIX, 14).« Nam et ipse Dominus de se ipso ait: »Si ego glorifico me ipsum, gloria mea nihil est (Joan. VIII, 54).« Hoc videlicet significans, quia ipsa suae humanitatis gloria ad divinitatem referenda erat.

»Quoniam tu, Domine, benedices justo, et scuto bonae voluntatis coronasti nos.« Merito, inquit, Domine, sancti tui in te laetantur, qui tantam a te retributionem exspectant. Sciunt enim, quoniam benedices eos illa desiderabili et diu exspectata benedictione, [Col. 0712C] qua eos benedicturus es in judicio, dicens: »Venite, benedicti Patris mei, percipite regnum quod vobis paratum est ab origine mundi (Matth. XXV, 34).«---»Domine, ut scuto bonae voluntatis tuae coronasti nos.« In te, inquiunt sancti, totaque Ecclesia laetari, Domine, et gloriari debemus, quoniam ecce sumus quod sumus, in te inimicos superamus, et a te modo coronati sumus. Tuae bonae voluntatis protectione, et defensione, quasi scuto forti, et insuperabili muniti semper, atque defensi.



309 PSALMUS VI. IN FINEM IN CARMINIBUS PRO OCTAVA, PSALMUS DAVID.

Quid significet »in finem,« et »in carminibus,« et »Psalmus David,« jam superius exposuimus. Quia igitur in multis psalmis hic unus titulus est, una nobis [Col. 0712D] expositio sufficiat. Quod autem ait »pro octava« ad diem ultimae resurrectionis refertur. Illa enim dies, quae prima est, ipsa est et octava, quae dies Dominicus vocatur, in qua Christus Dominus a mortuis resurrexit. De qua die alibi dicitur: »Haec est dies, quam fecit Dominus; exsultemus et laetemur in ea (Psal. CXVII, 14).« Hac enim die creavit Deus coelum, et terram, et lucem a tenebris separavit; hac die, ut modo diximus, resurrexit; hac die Spiritum sanctum discipulis dedit; hac die mundum in justitia et aequitate judicans, unicuique dabit secundum opera sua.

»Domine, ne in ira tua corripias me, neque in [Col. 0713A] »furore tuo corripias me.« Istae affectiones in Deo non sunt, in eo tamen esse videntur, quando ea facit, quae illi facere solent, in quibus sunt. Semper autem sancta Ecclesia memor est illius octavae, semperque hunc psalmum cantat in memoriam illius diei. Rogat igitur Dominum, ut paterna pietate, et misericordia eam corripiat, et non ira, et furore, sicut illos, quos in illa die octava tam dura, terribilique sententia judicaturus, et damnaturus est [(410) 1Kb] .

»Miserere mihi Domine quoniam infirmus sum.« De animae infirmitate loquitur, quae major est, quam infirmitas corporis. Hoc enim sequentia manifestant, dum dicit: »Et anima mea turbata est valde.« Quoties enim homo peccat, toties anima infirmatur. Et quoties ad poenitentiam redit, toties ab infirmitate [Col. 0713B] convalescit. »Sana me Domine, quoniam conturbata sunt omnia ossa mea.« Suis ossibus sustentatur corpus, quae si defecerint, stare non potest. Similiter autem et anima suis ossibus sustentatur, et portatur, quae si conturbata fuerint, miserabiliter ruit. Sed quae sunt ossa animae? Primum quidem fides, spes, et charitas, deinde ratio, sapientia, memoria, et intellectus, postea vero caeterae virtutes. Hae vero infirmantur in anima, quando aliquod magnum peccatum homo committit. Pro his enim, qui majora peccata commiserunt, modo quidem sancta Ecclesia orare videtur, dum non unum, vel duo, sed omnia ossa, et totam animam valde conturbatam esse dicit. Quamvis enim pro omnibus orandum sit, pro his tamen maxime hoc faciendum est, qui majori [Col. 0713C] detinentur infirmitate.

»Et tu Domine usquequo?« Usquequo, inquit, o Domine, differs medicinam, et non subvenis animae, tanta, et tam gravi infirmitate laboranti? »Convertere, et eripe animam meam.« Quandiu in peccatis homo perseverat, iratus et adversus est ei Deus. Si autem ad poenitentiam convertatur, statim placatur, et poenitentiam respicere dignatur. »Salvum me fac,« non meis meritis, quia merita nulla sunt, sed »propter misericordiam tuam.« Salva me, inquit, et sana animam meam, ne infirmitas ista me ad mortem, et ad inferos trahat, et mergat. Hoc enim illis contingit, qui usque ad mortem in peccatis perseverant, et poenitentiam recipere negligunt. Tales enim nulla venia digni sunt, et nihil est, quod [Col. 0713D] eis ulterius subvenire possit. Unde et subditur:

»Quoniam non est in morte qui memor sit tui; in inferno autem quis confitebitur tibi?« Apparet igitur eos per omnia esse damnatos, qui neque Dei memoriam habent, neque suorum peccatorum veniam quaerunt; et ne mihi quoque dicit Ecclesia, similia contingerent, feci quod sequitur:

»Laboravi in gemitu meo, lavabo per singulas noctes lectum meum, lacrymis meis stratum meum [Col. 0714A] rigabo.« His autem verbis apertissime docet, quid illis agendum sit, qui magna peccata commiserunt. Laboravi, inquit, et in omnibus modis operam dedi, ut ea quae commiseram peccata delerentur; neque vero adhuc cessabo; sed per singulas noctes lectum meum lavabo, et lacrymis stratum meum rigabo. Per lectum, et stratum corda nostra intelligere debemus, in quibus peccata et oriuntur, et continentur. Unde et Dominus in Evangelio ait: »Ex corde exeunt cogitationes malae, furta, homicidia, perjuria, falsa testimonia, et similia, quae coinquinant hominem (Matth. XV, 19).« [(411) 1Kb] Lavandus est igitur ille lectus, qui his sordibus coinquinatur. Quod nimirum faciebat ille, qui dicebat: »Cor mundum crea in me, Deus (Psal. L, 11).« Unde et Salomon [Col. 0714B] ait: »Omni custodia serva cor tuum (Prov. IV, 23).« Hoc autem et publicanus ille intelligens pectus suum percutiebat, quoniam in illo lecto sui pectoris peccata, quae commiserat, esse sciebat. Sed quid est per singulas noctes lectum suum lavare, 310 nisi pro unoquoque peccato jejuniis, et orationibus, praecipuaque lacrymarum inundatione satisfactioni, et poenitentiae operam dare? Noctes autem dicuntur peccata, quae et in tenebris fiunt, et ad tenebras omnia trahunt. Unde et Dominus ait: »Omnis qui male agit, lucem fugit (Joan. III, 9).« Et Joannes apostolus. »Qui odit fratrem suum in tenebris manet, et nescit quo vadat, quia tenebrae excaecaverunt oculos ejus (I Joan. II, 11).« Per tenebras videlicet peccata significans.

[Col. 0714C] »Turbatus est prae ira oculus meus.« Iste est ille oculus, de quo in Evangelio Dominus ait. »Si oculus tuus fuerit simplex, totum corpus tuum lucidum erit; quod si nequam fuerit, etiam corpus tuum tenebrosum erit (Luc. XI, 34).« Quid est igitur iste oculus, nisi catholicus intellectus? Hunc igitur oculum sancta mater Ecclesia sibi propter iram turbatum esse dicit. Bona ira, qua talis oculus conturbatur, bona conturbatio, de qua sancta Ecclesia gloriatur. De hac ira in alio psalmo dicitur: »Irascimini et nolite peccare (Psal. IV, 5).« Irascitur igitur, et turbatur Ecclesiae oculus, id est catholicus intellectus contra inimicos suos, per quos Judaeos, haereticos, tyrannos, et malignos spiritus intelligimus, qui eam a veritate separare, et ad suae pravitatis [Col. 0714D] errorem trahere conantur. Et non mirum si irascantur; quoniam non paucis diebus, sed longo jam tempore scandalum deceptionis, et hanc malae persuasionis persecutionem ab eis passa est. Unde et subditur: »Inveteravi inter omnes inimicos meos.« Jam quasi dicat, eos me audire taedet, et eorum errores audire fastidio. Unde et valde convenienter subdidit, dicens:

»Discedite a me omnes, qui operamini iniquitatem.« [Col. 0715A] Quoniam nihil jam vobiscum habeo. »Nulla conventio Christi ad Belial, nulla pars fideli,« dicit Apostolus, »cum infideli (II Cor, VI, 15).« »Quo niam exaudivit Dominus vocem fletus mei.« Hoc est enim quod superius ait: »Lacrymis meis stratum meum rigabo.« Sed nondum quod ait: »vocem fletus mei.« Altius enim sonat, et clarius a Domino auditur vox lacrymarum, quam linguae et oris. Et inde est quod alibi dicitur. »Non taceat pupula oculi tui (Thren. II, 18).«

»Exaudivit Dominus deprecationem meam, Dominus orationem meam suscepit.« Quando unum idem toties repetitur, ideo fit ut constantius, firmiusque credatur.

»Erubescant, et conturbentur omnes inimici mei, [Col. 0715B] avertantur retrorsum, et erubescant valde velociter.« Haec verba et in bonam, et in malam partem accipi possunt. Et sicut in superiori, ita et in hoc versu idem saepius repetitur. Videtur mihi tamen quod sancta Ecclesia magis conversionem inimicorum, quam eorum mortem desideret. Potest igitur ad bonam partem sic intelligi: »Erubescant,« quia contra veritatem pugnaverunt; »et conturbentur,« contra seipsos, erroresque suos. »Avertantur retrorsum« a falsitate quam sequuntur, et ad veritatem redeant quam destruere nituntur. »Et erubescant valde velociter.« Tempus enim breve est, judicium instat; qui dedit hodiernam diem, non promisit dubium cras, »novissima hora est (I Joan. II, 18).« »Nos sumus in quos fines saeculorum devenerunt [Col. 0715C] (I Cor. X, 11).«---»Vigilate itaque, quia nescitis diem neque horam (Matth. IV, 42).«



PSALMUS VII. PSALMUS DAVID QUEM CANTAVIT DOMINO PRO VERBIS CHUSI FILII JEMINI.

Semei, filius Jera, David regi maledixisse legitur (II Reg. XVI, 6), cum fugeret a facie filii sui Absalon, pro cujus verbis iste psalmus factus esse putatur. Mutato itaque nomine vocatur Chusi, ideo fortasse quia Semei bonam, Chusi vero malam habet interpretationem. Interpretatur autem Chusi Aethiops: Semei autem audiens Dominum; Jemini autem dextera interpretatur. Et merito quidem Chusi vocatur, ut mente et corpore fedus fuisse credatur, qui tanto [Col. 0715D] regi, et prophetae maledicere non dubitavit. Dicitur autem fuisse filius Jemini, ut hoc ei oppositum fiat, quod tam nequam de bono patre genitus sit [(412) 1Kb] .

»Domine Deus meus in te speravi, libera me ab omnibus persequentibus me, et libera me. »Haec vox ipsius Prophetae est, et aliorum omnium, qui [Col. 0716A] ejusdem perfectionis sunt. Isti autem in solo Deo spem habentes omnes suos persecutores et inimicos vicerunt, et contempserunt. Quamvis enim aliquando occiderentur, victores tamen erant, quoniam a sua fidei stabilitate nullo tormentorum genere divelli poterant. Et hanc quidem fortitudinem non suis viribus imputabant, sed soli Deo, qui nunquam deserit sperantes in se.

»Nequando rapiat ut leo animam meam, dum non est qui redimat, neque qui salvum faciat.« Inimicus noster diabolus, sicut scriptum est, »tanquam leo rugiens, circuit quaerens quem devoret (I Petr. III, 8);« cujus dentes, et insidias illi soli effugere potuerunt, qui in Domino sperantes, ab ipso et liberati, et salvati sunt. Unde iste prius dixit: »Domine Deus [Col. 0716B] meus, in te speravi.« Deinde vero suae spei retributionem quaerens subdidit, dicens: »Libera me, et eripe me, 311 »Domine Deus meus, si feci istud?« Quod iste Chusi niger, et Aethiops, et veritatis inimicus mihi improperat, hoc est. »Si est haec iniquitas in manibus meis,« quam ipse dicit, et »si ego reddidi retribuentibus mihi mala,« sicut ipse mentitur, »decidam merito,« id est sicut dignum et justum est, »ab inimicis meis inanis.« Haec autem sunt verba Semei, quem ipse David mutato nomine non immerito vocat Chusi. »Egredere, egredere, vir sanguinum, et vir Belial; reddidit tibi Dominus universum sanguinem domus Saul, quoniam invasisti regnum pro eo (II Reg. XVI, 7).« [(413) 1Kb] Hoc autem falsum esse omnes cognoscunt quicunque Regum historias [Col. 0716C] legunt, et intelligunt. Inanis autem intelligi potest, qui virtute et fortitudine, omnique virtute vacuus est. Unde haec talis imprecatio dura valde esse videtur, quam utique David non fecisset, nisi veritatem dicere certissime sciret: sequitur adhuc de ipsa eadem imprecatione:

»Persequatur inimicus animam meam, et comprehendat eam, et conculcet in terram vitam meam, et gloriam meam in pulverem deducat.« In illum videlicet pulverem, de quo in Psalmo dicit: »Quem projicit ventus a facie terrae (Psal. I, 4).« Per quem impii, et peccatores intelliguntur, quibus quicunque associatus fuerit, nullam omnino gloriam habebit. Vita vero illius in terra a diabolo conculcatur, [Col. 0716D] qui, ejus iniquis persuasionibus superatus, sola terrena et transitoria quaerit. Sequitur:

»Exsurge, Domine, in ira tua, et exaltare in finibus inimicorum tuorum.« Ostende, inquit, iram, et indignationem tuam, ostende patientiam, et fortitudinem tuam in terra inimicorum tuorum. Jam tunc videbat propheta, et per Spiritum sanctum intelligebat, [Col. 0717A] quando ista scribebat, quid illa maledictio significabat, quam contra ipsum Chusi faciebat. Haec est enim illa maledictio, de qua ipse Dominus ait: »Maledicent illi, et tu benedices (Psal. CVIII, 18).« Ergo Semei maledicendo David Judaeorum populum significabat, qui hanc maledictionem contra Dominum, et Salvatorem nostrum facturus erat, quasi qui regnum Patris invasisset, et se falso Dei Filium esse dixisset, contra quos Apostolus loquitur, dicens: »Non rapinam arbitratus est esse se aequalem Deo (Phil. II, 6).« Isti sunt igitur illi inimici, de quibus modo Propheta ait: »Exsurge, Domine, in ira tua, et exaltare in finibus inimicorum tuorum.«

»Exsurge, Domine Deus, in praecepto quod mandasti.« Praecepit Dominus filiis Israel, ut inimicos [Col. 0717B] suos interficerent, et usque ad internecionem omnes delerent. Rogat igitur, secundum hoc praeceptum, ipso quoque inimicis suis faciat, et populum illum ingratum, impium, et proditorem occidat, et disperdat, et gentium populum qui melior est in haereditatem sibi associet. Hoc est enim quod sequitur: »Et synagoga populorum circumdabit te.« Synagoga populorum gentium populus est, qui prius quidem in tenebris sedebat: nunc vero Christi lumine illustrata eum sicut regem et Dominum circumdat, colit, et veneratur.

»Et propter hoc in altum regredere.« Propter hanc enim Dominus, et Salvator noster et passus est, resurrexit, et coelos ascendit: quia nihil horum fecisset, nisi Ecclesiam dilexisset. Ascendit igitur, [Col. 0717C] ut eam traheret ad seipsum, sicut ipse alibi ait: »Cum exaltatus fuero a terra, omnia traham ad me ipsum (Joan. XII, 32).«---»Domine judica populos.« Non ulterius habeant, inquit, illum judicem, et regem, quem habere solebant; sed tu prorsus judica, qui es justus judex, qui omnia judicas in aequitate. »Judica me Domine.« Tu, inquit, me judica, qui mei cordis secreta cognoscis, et fac alios intelligere, quia non sum talis, qualem Chusi me esse dicebat. Hoc autem fiet in judicio, quando hujus viri beatissimi puritas, et innocentia, et ipsi Sauli, et cunctis aliis revelabitur. Judica igitur, sed quomodo?

»Secundum justitiam meam et secundum innocentiam manuum mearum super me.« Felix conscientia, [Col. 0717D] quae tale sibi de seipso testimonium reddit. Sed quare dixit: »super me.« Si enim manus nostrae, per quas videlicet ossa manuum nostrarum intelligimus innocentes sunt, super nos utique sunt. Major est igitur innocentia nostra, quam nos ipsi, quia sine innocentia miseri sumus; felices vero, si eam habeamus.

»Consumetur nequitia peccatorum, et dirige justum, scrutans corda et renes Deus.« Hoc autem sic potest intelligi, ut ipse David specialiter de se ipso loquatur, ut nequitia peccatorum, qui simul cum filio suo Absalon eum tunc temporis persequebantur, consumetur, et cito finiatur. Et ipse qui justus [Col. 0718A] est, et innocens est, ad regni sui gubernacula dirigatur. Quod autem ait: »scrutans corda, et renes Deus.« Tale est ac si diceret: tu omnia vides, te nihil latet, te ea quae dico vera esse cognoscis; et renes, et corda scrutatur Deus, quia quid in corde habeamus, et quid in renibus, ubi luxuria dominatur, ipse intelligit.

»Justum adjutorium a Domino, qui salvos facit rectos corde.« Haec autem dicit 312 gratias agendo, quasi jam exauditus, et in regnum a Domino restitutus. Recti corde illi sunt, qui neque ad dexteram, neque ad sinistram declinantes, firmi stabilesque in veritate persistunt: quibus illi contrarii esse videntur, de quibus dicitur: »In corde, et corde locuti sunt mala.«

[Col. 0718B] »Deus justus fortis, et longanimis, numquid irascitur per singulos dies? Nisi convertamini, [(414) 1Kb] arcum suum vibrabit.« In se ipso probavit hoc propheta, quia Deus est justus judex, et ideo dixit: »Justum adjutorium meum a Domino.« Unde et alibi ait: quia »reddet unicuique secundum opera sua (Psal. LXI, 13).« Quod utique non fecisset, si justus judex non fuisset. Bene autem subditur, »et fortis,« ut data sententia, volentes nolentesque id quod judicatum est, teneant, et custodiant. Sed ne districtus nimium, et severus putaretur, addidit, »et longanimis;« non enim statim punit, sed in multa patientia peccatores exspectat quia »non vult mortem peccatoris;« sicut Propheta ait, »sed magis ut convertatur et vivat (Ezeeh. [Col. 0718C] XXXIII, 11).« Unde et sequitur: »Nunquid irascitur per singulos dies?« Si enim longanimis, et patiens non fuisset per singulos dies, imo per singulas horas atque momenta irasceretur, dum tanta in nobis est frequentia peccandi. Verumtamen quamvis tam benignus et patiens sit, nisi convertamini, nulla (subauditur) ulterius excusatio erit. Quoniam sicut ipse ait: »Nisi venissem, et locutus eis fuissem, peccatum non haberent; nunc autem excusationem non habent de peccatis suis (Joan. XV, 22).« Unde et subditur:

»Gladium suum vibravit.« Iste gladius sermo divinus, et Evangelica praedicatio intelligitur, de quo videlicet ait: »Vivus est enim Dei sermo, et penetrabilior omni gladio ancipiti (Hebr. IV, 12);« [Col. 0718D] de quo et alibi dicit: »Et gladium spiritus, quod est verbum Dei (Eph. VI, 17).« Tali autem gladio sancti praedicatores armati sunt, de quibus dicitur: »Et gladii ancipites in manibus eorum (Psal. CXLIX, 6).« Hunc igitur gladium vibrabit Dominus, quando suis discipulis ait: »Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII 19).« Quae igitur excusatio esse potest? »In omnem terram exivit sonus eorum, et in finem orbis terrae verba eorum (Psal. XVIII, 5).«

»Arcum suum tetendit, et paravit illum, et in ipso paravit vasa mortis, sagittas suas ardentibus effecit.« Idem autem et per gladium, et per arcum [Col. 0719A] significatur. Hunc autem arcum, id est utriusque Testamenti doctrinam, tunc temporis Salvator noster tetendit, et paravit, quando librum septem sigillis signatum aperuit, et suis discipulis sensum dedit, ut Scripturas intelligerent [(415) 1Kb] . Vasa vero mortis, quae hunc arcum ferunt, apostoli, et doctores sunt, de quibus ipse vas electionis beatus Paulus apostolus ait: »Aliis sumus odor vitae ad vitam, aliis odor mortis ad mortem (II Cor. II, 16).« Isti autem sagittarii vitia, et malignos spiritus interficiebant, et de his habitaculis igne sancti Spiritus sagittis inflammati pellebant. Et hoc est quod ait: »sagittas suas ardentibus effecit.« Istae sagittae, illae sententiae sunt, quas sancti apostoli, et doctores in suis sermonibus proferebant. Bene autem his, qui [Col. 0719B] ardentes sunt has sagittas Dominus et fecit, et dedit, ut tali igne succensi alios inflammarent, et quoscunque tangerent, ad Dei amorem succenderent. Sequitur:

»Ecce parturiit injustitiam, concepit dolorem, et peperit iniquitatem.« Hic autem versus ibi continuatur, ubi dicitur: »Ne quando rapiat ut leo animam meam.« Quem enim alium fructum diabolus concipere, vel parere potuit, nisi injustitiam, dolorem, et iniquitatem? Ipse enim hoc in hominibus operatur, ut injusti, et iniqui sint, ac per hoc ad dolorem, et omnium poenarum miserias simul secum eos perducat. Talis enim est operatio illius, talis doctrina, talis et fructus doctrinae. Unde et subditur:

[Col. 0719C] »Lacum operuit, et effodit eum, et incidit in foveam quam fecit.« Lacus iste infernus est, quem ipse diabolus et fecit, et aperuit. Talis est enim oratio illius, malus artifex, qui in solis tormentis, et tormentorum locis construendis delectatur. Nec cessat quotidie effodere aliis majorem, aliis minorem, pro ut digni sunt, foveam parat. Sed ipse quoque cadet in foveam, quam fecit: quia ignis aeternus et sibi paratus est, et angelis ejus. Et tunc fiet ei quod sequitur:

»Convertetur dolor ejus in caput ejus, et in verticem ejus iniquitas ejus descendet.« Quanto enim omni creatura iniquior est, tanto ei major poena parata est. »Ego vero,« inquit Propheta, »confitebor Domino, et laudabo Dominum secundum justitiam [Col. 0719D] ejus;« quia tam justus est, ut nunquam a justitia separetur. »Et psallam nomini Domini altissimi.«



313 PSALMUS VIII. IN FINEM PRO TORCULARIBUS PSALMUS DAVID.

Quid significet in finem, et quod Psalmus David dictum est. Torcularia vero tot sunt, quot sunt Ecclesiae, ubicunque sunt. In his torcularibus illud vinum conficitur, et propinatur, quo sancti omnes [Col. 0720A] inebriati, terrenorum omnium obliviscuntur. Unde in alio psalmo dicitur: »Inebriabuntur ab ubertate domus tuae, et torrente voluptatis tuae potabis eos (Psal. XXXV, 9).« Hoc vino ebrii erant illi, qui cum linguis omnium loquerentur, insani esse putabantur [(416) 1Kb] .

»Domine Dominus noster, quam admirabile est nomen tuum in universa terra.« Sic loquuntur ebrii, sic loquuntur illi, qui sanguinem Christi bibere meruerunt. Laetantur quod nomen summi et aeterni Dei jam non solum in Judaea, ut quondam, sed ubique gentium laudatur et praedicatur; et qui prius multa nomina falsorum deorum venerabantur, nunc unius solius, et veri Dei nomen laudant et [Col. 0720B] praedicant.

»Quoniam elevata est magnificentia tua super coelos: ex ore infantium, et lactentium perfecisti laudem.« Ex eo namque tempore coepit hoc nomen admirabile esse in universa terra, ex quo magnificentia Dei super coelos elevata est. Magnificentia Dei Christus est, vel quia Pater per Filium magnificatus est, vel quia ipse Filius tam magnus a Patre factus est, ut omnis creatura, et quae in coelis, et quae in terra est, ei subjiciatur: unde et in sequentibus dicitur:

»Omnia subjecisti sub pedibus ejus,« Haec autem ad humanitatem subjicienda sunt, et quod super coelos elevatus, et quod magnus dicitur esse factus. Divinitas enim quae ubique est, quomodo vel ascendere, vel descendere potest? Infantes autem et [Col. 0720C] lactentes illi sunt, de quibus beatus Petrus Apostolus ait: »Quasi modo geniti infantes sine dolo, rationabiles, lac concupiscite, ut in eo crescatis in salutem (I Petr. II, 2).« Per quos videlicet omnis Christiana multitudo intelligi debet. De talibus enim Dominus ait: »Nisi conversi fueritis, et efficiamini sicut parvuli, non intrabitis in regnum coelorum (Matth. XVIII, 3).« Et Apostolus: »Nolite pueri effici sensibus, sed malitia parvuli estote (I Cor. XIV, 20).«

»Propter inimicos tuos, ut destruas inimicum et defensorem.« A talibus, inquit, tam puris, tam innocentibus et religiosis laudes tuas praedicare voluisti, ut qui olim per vilissima animalia Pharaonem superasti, nunc per simplices et infantes omnes tuos [Col. 0720D] inimicos superares. Inimici autem et defensores illi sunt, qui errorem et falsitatem quibuscunque argumentationibus defendunt. Quod quidem, quamvis et aliis conveniat, de haereticis tamen specialiter intelligi debet.

»Quoniam videbo coelos tuos opera digitorum tuorum, lunam, et stellas, quae tu fundasti. Quia elevata est,« inquit, »magnificentia tua super coelos.« [Col. 0721A] Restat nunc ut et nos illuc ascendamus, et videamus opera digitorum tuorum, lunam et stellas, quae tu fundasti. Hoc enim ipse quoque Dominus dixerat: »Pater volo, ut ubi ego sum, et ipsi sint mecum (Joan. XVII, 24).« Per lunam autem et stellas, totam universaliter Ecclesiam, et unumquemque fidelium singulariter intelligimus. Hae sunt illae stellae, de quibus Apostolus ait: »Stella enim differt a stella in claritate; sic erit et resurrectio mortuorum, quia alia erit claritas lunae, et alia claritas stellarum (I Cor. XV, 42).« Opera autem digitorum Dei sancti dicuntur, qui Spiritus sancti gratia in hac tanta plenitudine formati sunt, ut sicut sol fulgeant in regno Dei. Quod autem per digitum Dei Spiritus sanctus intelligi debeat, ipse Dominus ostendit, dicens: [Col. 0721B] »Si ego in digito Dei ejicio daemonia; filii vestri in quo ejiciunt? (Luc. XI, 20).« De quo digito magos quoque in Aegypto dixisse legimus. »Digitus Dei est hic.« Hos autem fundavit Dominus, et sic fundavit et in fide sua, et in Ecclesia sua, ut inde nullo modo divelli possint.

»Quid est homo, quia memor es ejus, aut filius hominis [(417) 1Kb] , quoniam visitas eum? Minuisti eum paulo minus ab angelis, gloria et honore coronasti eum, et eonstituisti cum super opera manuum tuarum.« De quo autem homine hic intelligere debeamus, docet nos in epistola ad Hebraeos Apostolus, ubi ait: »Eum qui paulo minus ab angelis minoratus est, videmus Jesum propter tolerantiam passionis (Hebr. II, 9).« Admirando igitur dicit, [Col. 0721C] »quid est homo, aut filius hominis?« qui [(418) 1Kb] talis tantusque est, ut humana lingua explicari non possit. Coronatum autem eum esse ostendit, quia dimicavit, et legitime certavit. »Et constituisti eum super opera manuum tuarum;« hoc autem exponit, dum dicit:

314 »Omnia subjecisti sub pedibus ejus, oves, et boves universas, insuper et pecora campi. Volucres coeli, et pisces maris, qui perambulant semitas maris.« Et de ovibus quidem in Evangelio Dominus ait: »Oves meae vocem meam audiunt [(419) 1Kb] (Joan. X, 27).« Boves autem episcopi sunt et doctores, a quibus ager Dei, qui est Ecclesia, colitur et aratur. Pecora autem campi omnes illi, qui extra [Col. 0721D] Ecclesiam sunt, intelligi possunt, de quibus historiographus ait: »Qui sunt veluti pecora, quos prona finxit [(420) 1Kb] , et obedientia ventri?« Unde et egregie dixit: »Insuper et pecora campi.« Quia non solum fideles, verum etiam infideles, quamvis nolentes, Christo Domino subjecti sunt. Sed quid per volucres [Col. 0722A] coeli, nisi omnes angelos et bonos et malos intelligamus. Pisces vero maris potentiores hujus saeculi mihi esse videntur, qui ad praedam semper parati hoc mare magnum et spatiosum perambulant, circumdant, affligunt et possident. Omnia in his paucis verbis enumerata sunt, quae memoriae digna fuerunt. Constat igitur sibi omnia esse subjecta [(421) 1Kb] . Iste psalmus non finitur, quia tunc incipit, cum finiri videtur; et ideo fortasse, quia laudes Dei semper cantari, et nunquam finiri debent [(422) 1Kb]



PSALMUS IX. IN FINEM PRO OCCULTIS FILII: PSALMUS DAVID.

Occulta Filii Dei illa sunt, quae nec ipsis suis discipulis in hac vita manifestare voluit. Cum enim [Col. 0722B] apostoli eum quondam interrogarent, et dicerent: »Domine, si in tempore hoc restitues regnum Israel (Act. I, 6):« respondit eis: »Non est vestrum nosse tempora, vel momenta, quae Pater posuit in sua potestate (Ibid.).« Unde et alibi ait: »De die autem illa, et hora nemo scit, nisi Pater solus (Matth. XXIV, 36).« Bene autem in finem hic psalmus titulatur, quoniam ad saeculi consummationem, et ad tempora Antichristi ea quae hic dicuntur, referenda sunt.

»Confitebor tibi, Domine, in toto corde meo, narrabo omnia mirabilia tua.« Ecclesia loquitur, et non labiis tantum, sed toto corde, totaque mentis affectione Deum se laudare, et omnia mirabilia narrare promittit, ut et nos discamus qualiter Deum [Col. 0722C] laudare debeamus. Quod autem ait: »Narrabo omnia mirabilia tua.« sic est determinandum, quaecunque ad meam notitiam pervenire poterunt.

»Laetabor, et exsultabo in te, et psallam nomini tuo, Altissime.« Alii, inquit, in saeculi honoribus et dignitatibus laetentur et exsultent; mihi vero sufficit ut tibi soli placere, quem et tuum nomen laudare, et praedicare valeam.

»In convertendo inimicum meum retrorsum.« Quod enim ait, »in convertendo,« tale est ac si diceret: Dum convertam inimicum meum retrorsum, in te laetabor et exsultabo. Neque enim humana virtute retrorsum converti, vel fugari diabolus potuisset, [Col. 0722D] nisi divinum auxilium praesentialiter adesset. Unde et subditur: »Infirmabuntur, et pereant a facie tua [(423) 1Kb] .« Non enim humana fortitudo, sed facies Dei, quam sustinere non potest, eum terret, ut retrorsum convertatur. Prius singulariter inimicum dixit; sed ut multa millia in ejus exercitu esse [Col. 0723A] ostenderet, pluralem numerum subdidit, dicens: »Infirmabuntur, et pereant.«

»Quoniam fecisti judicium meum, et causam meam, sedes super thronum qui judicas aequitatem.« Ideo, inquit, inimicus meus vincitur; ideo fugatur, infirmatur et perit, quia justam causam habeo, et justum judicium mihi judicasti. Hoc est enim, quod dicit: »Judicium meum, et causam meam justam fecisti;« id est, justam esse judicasti. In his verbis manifeste ostenditur, quia Dominus noster justus judex est, qui non personam sed causam attendit, qui nec ipsum diabolum a sua actione, vel accusatione, nisi justo judicio repellit; et hoc est, quod sequitur: »Sedes super thronum, qui judicas aequitatem.« Indignum ergo est, ut in [Col. 0723B] sede judiciaria sedeat, qui aequitatem neque judicat, neque intelligit.

»Increpasti gentes, et periit impius.« Sic enim in Evangelio Dominus ait: Quia veniens Spiritus sanctus, »arguet mundum de peccato (Joan. XVI, 8).« Increpavit igitur Dominus gentes apostolica praedicatione, in qua non ipsi, sed Spiritus sanctus loquebatur, sicut dixerat ipse Dominus: »Non enim vos estis, qui loquimini, sed Spiritus sanctus, qui loquitur in vobis (Matth. X, 20).«---»Et periit impius;« quia tunc prius et regnum et potestatem diabolus amisit, qui usque ad id temporis omnes gentes in sua potestate tenebat et possidebat. »Nomen eorum delesti in aeternum, et in saeculum saeculi.« Omnia 315 nomina falsorum deorum, quae in hoc uno [Col. 0723C] nomine continentur; siquidem omnes dii gentium daemonia, jam deleti sunt, quia nulla gens est, quae modo eos veneretur, et colat.

»Inimici defecerunt frameae in finem.« In finem, inquit, et ex toto defecerunt frameae hujus nostri inimici, per quas tyrannos et haereticos intelligere possumus. Et ideo quidem jam defecisse dicit, quia sine dubio eos defecturos esse cognoscit. Usitata locutio est, ut quod certissime futurum esse speramus, jam factum esse dicamus.

»Et civitates eorum destruxisti.« Fuit aliquando ipsa Roma, quae aliarum civitatum caput est, civitas deorum; sed illa quidem, quae illorum erat, jam destructa est; jam simul cum illis in tormentis est. [Col. 0723D] Haec vero, quae nunc est, non illorum, sed sanctorum apostolorum, et ipsius Dei civitas est.

»Periit memoria eorum cum sonitu.« Sic enim periit Jericho, quorum muros non machinis, non arietibus, nec aliquo impetu, sed solo tubarum clangore cecidisse legimus. Cum sonitu igitur falsorum deorum memoria periit, quia praedicantibus apostolis idola confracta et templa destructa sunt. »Et Dominus in aeternum permanet, cujus regni non erit finis.«

[Col. 0724A] »Paravit in judicio sedem suam.« Sedes Dei apostoli sunt, sedes Dei episcopi sunt et sacerdotes, in quibus Deus sedet et judicat; non enim ipsorum est judicium, sed Dei, quia non illorum est lex, qua judicant, sed Dei. »Et ipse judicabit orbem terrae in aequitate. Et modo quidem per istos, postea vero in illo judicio universali, et per seipsum, et per istos. »Judicabit populos cum justitia.«

»Et factus est Dominus refugium pauperum.« Illorum videlicet pauperum, de quibus Apostolus ait: »Tanquam nihil habentes, et omnia possidentes (II Cor. VI, 10).«

»Adjutor in opportunitatibus, in tribulatione.« Quod enim dixit in opportunitatibus, hoc subdendo, exposuit »in tribulatione;« quia tunc maxime Dei [Col. 0724B] adjutorio indigemus, quando in aliqua tribulatione sumus.

»Et sperent in te omnes, qui noverunt nomen tuum,« quia, inquit, adjutor es, et in tribulationibus sanctos tuos non deseris; »Sperent in te omnes, qui quaerunt nomen tuum;«---»quoniam non derelinquis quaerentes te, Domine.«

»Psallite Domino, qui habitat in Sion.« Sion specula interpretatur, per quam Ecclesia intelligitur, cujus speculatores sunt episcopi et doctores. Unde et Ezechieli dicitur: »Fili hominis, speculatorem posui te domus Israel (Ezech. III, 13).«

»Annuntiate inter gentes mirabilia ejus.« Hoc quidem jam dictum est, »quia in omnem terram exivit sonus« apostolorum, »et in fines orbis terrae [Col. 0724C] verba eorum (Psal. XVIII, 5).«

»Quoniam requirens sanguinem eorum memoratus est, et non est oblitus [(424) 1Kb] orationem pauperum [(425) 1Kb] .« Annuntiate, inquit, et nolite timere; quia corpus quidem occidere possunt, animam autem occidere non possunt. Neque illorum obliviscitur Dominus, qui pro ejus nomine moriuntur, quoniam illorum sanguinem requirens, ipsorum quidem adversarios punit, eos vero in aeternam beatitudinem inducit.

»Miserere mihi, Domine, et vide humilitatem meam de inimicis meis.« Non est, inquit, Dominus oblitus orationes pauperum; clamantium subauditur, atque dicentium: »Miserere mihi, Domine [Col. 0724D] et vide humilitatem meam de inimicis meis;« a quibus, te jubente, tot et tanta sustineo

»Qui exaltas me de portis mortis, ut annuntiem laudes tuas in portis filiae Sion.« Portae mortis haeretici sunt, et quicunque ad mortem et perditionem animas hominum trahunt [(426) 1Kb] . Talis porta fuit Simon Magus, talis Arius et Sabellius, tales et multi alii, quorum doctrina et persuasione multae animae perierunt. Tyranni quoque portae mortis fuerunt, qui terrore tormentorum multos negare fecerunt. [Col. 0725A] De his autem portis sancti liberati et exaltati laudes Dei annuntiare non cessant »in portis filiae Sion,« id est in auditu et auribus animarum fidelium. Nam et aures portae sunt, per quas sanctae praedicationis verba ad corda fidelium [(427) 1Kb] ingrediuntur.

»Et exsultabo in salutari tuo.« Exsultabo, inquit, tantum de salute mea, quae temporalis est, quantum de salute tua, quae aeterna est. Hoc autem dicit de salute animae, quae [(428) 1Kb] de portis mortis liberata, jam secura est, et ulterius mori non timet.

»Infixae sunt gentes in interitu, quem fecerunt. In laqueo isto, quem occultaverunt mihi, comprehensus est pes eorum.« Hoc est enim, quod alibi dicitur: »Qui fratri suo foveam parat, ipse prius cadet in eam (Eccle. X, 8).« Qui [(429) 1Kb] alios decipere [Col. 0725B] nituntur, ipsi absque dubio decipiuntur.

»Cognoscetur Dominus judicia faciens; in operibus manuum suarum comprehensus est peccator.« Modo, inquit, ab impiis et peccatoribus non cognoscitur Dominus, neque adhuc suae fortitudinis potentiam, et severitatem eis ostendit; sed potius super 316 eos solem suum oriri facit, et in multa patientia eos exspectat. Cognoscetur tamen, cum ad judicium venerit, et suae majestatis gloriam ostenderit. Et tunc quidem laetabitur justus, cum viderit vindictam, »quia in operibus manuum suarum comprehensus est peccator.« Tunc quoque super eos haec sententia dabitur, quae in sequenti versiculo declaratur:

»Convertantur peccatores in infernum, omnes [Col. 0725C] gentes, quae obliviscuntur Dominum.« Si peccatores in inferno modo non essent, utique diceretur »convertantur peccatores in infernum.« Sed modo quidem ibi sunt, ubi, audita sententia, simul cum corporibus praecipitabuntur.

»Quoniam non in finem oblivio erit pauperum, patientia pauperum non peribit in finem.« Nunquam enim fit, quod usque in finem non fit. Nunquam igitur patientia justi peribit, siquidem usque in finem non peribit. Unde manifestum est, ideo peccatores praecipue esse damnatos, quia pauperes Christi afflixere [(430) 1Kb] , quorum oblivio nunquam erit. Cum autem haec Propheta diceret, et martyrum afflictiones, et tyrannorum atque haereticorum persecutiones describeret, datum sibi divinitus est, ut [Col. 0726D] majora conspiceret, et ipsum Antichristum, perditionis filium, videret, de quo scriptum est. »Quia extollet se, et elevabitur super omne quod dicitur Deus, aut quod colitur (Thess. II, 4). Erit autem tunc tribulatio talis, qualis,« sicut ipse Dominus ait, »nunquam fuit, neque erit (Matth. XXIV, 20).« Hoc igitur in spiritu Propheta conspiciens de tanta sanctorum qui tunc temporis erunt afflictione perterritus, exclamat, dicens:

[Col. 0726A] »Exsurge, Domine, non praevaleat homo, judicentur gentes in conspectu tuo.« Exsurge, inquit, Domine, sanctis tuis in adjutorium, quia tam iniquus est homo iste [(431) 1Kb] , ut nemo ei resistere possit [(432) 1Kb] . De hoc enim perditionis filio scriptum est, quia post se multos homines trahet, et ante se innumerabiles. Quod igitur ait, »judicentur gentes in conspectu tuo;« tale est ac si diceret: Veni cito ad judicium et brevientur dies ejus, quoniam si iste iniquus diu regnaverit, omnes sancti tui peribunt. Hoc est enim, quod Dominus ait: »Nisi abbreviati fuissent dies illi, non esset salva omnis caro (Matth. XXIV, 22).« Regnabit enim, sicut scriptum est, »per tempus, et tempora, et dimidium temporis (Dan. VII, 26);« id est non amplius quam tribus annis cum dimidio.

[Col. 0726B] »Constitue Domine legislatorem super eos ut sciant gentes, quoniam homines sunt.« Exsurge, inquit, quasi dicat, in adjutorium fidelibus tuis, ne forte eis praevalere valeat. Super gentes autem, quae eum sequuntur, et eum colunt, et adorant, legislatorem illum constitue, ut tandem sciant et intelligant, quoniam homines sunt, qui te relinquentes, hoc monstrum venerantur. Erit enim et ipse legislator, quia sicut fecit Moyses et Salvator noster, ipse quoque suam legem dabit. Quod autem ait, »quia homines sunt.« Tale fuit ac si dixisset, quia stulti et fatui sunt. Secundum quam significationem et Apostolus ait: »Cum alius dicat: ego sum Pauli, ego Apollo, ego Cephae, nonne homines estis? (I Cor. I, 12.)«

[Col. 0726C] »Ut quia, Domine, recessisti longe, despicis in opportunitatibus, in tribulatione?« Exsurge, ait, quid moraris? Cur a servis tuis longe recessisti Quare in opportunitatibus, hoc est in tantis tribulationibus eis non subvenis? Neque enim [(433) 1Kb] opportunius erit illis adjutorium tuum, quam modo, cum tanti hostis persecutionem patiuntur.

»Dum superbit impius, incenditur pauper.« Ille, inquit, superbit et saevit; pauper vero, id est S. Ecclesia, omni humano auxilio destituta, incenditur et cruciatur. Potest autem et sic intelligi, quia quanto amplius ille superbit et saevit, tanto amplius et illa in Dei amore succenditur et inflammatur.

»Comprehenduntur in cogitationibus suis, quas cogitant.« Non diu, inquit, celabitur, non diu [Col. 0726D] cordis illius malitia occultabitur; sed cito et ipse, omnesque discipuli ejus, qui cum eo sunt, ejusdem iniquitatis et malitiae conscii comprehendentur et confundentur; de quibus in Evangelio Dominus ait: »Quia surgent multi pseudochristi et pseudoprophetae, et dabunt signa et prodigia multa; ita ut in errorem judicantur, si fieri possit, etiam electi (Matth. XXIV, 24).« Hinc autem usque in finem psalmi ipsius Antichristi vitam et historiam scribit.

[Col. 0727A] »Quoniam laudatur peccator in desideriis animae suae, et qui iniqua gerit, benedicitur.« Nihil est, quod homines impios et iniquos magis ad iniquitatem exercendam moveat et incitet, quam adulatores, qui eorum opera [(434) 1Kb] laudant et extollunt [(435) 1Kb] . Et inde fit ut nunquam ad poenitentiam redeant, et a sua pravitate quieseant.

»Irritavit Dominum peccator.« Quid est enim irritavit, nisi qui ad immensam iram et indignationem contra se eum commovit et incitavit? ut ipsum dura morte perderet, et sanctorum sanguinem, quem crudeliter effuderat, requireret et vindicaret. Unde subditur: »Secundum multitudinem irae suae non inquiret?« Hoc autem 317 sub interrogatione legendum est, et tale ac si diceret: Ergo ne Dominus [Col. 0727B] sic irritatus, et ad tantam iracundiam provocatus secundum multitudinem irae suae non inquiret? Illius videlicet, ut modo diximus, perditionem et pauperum suorum ultionem. Unde et in sequentibus dicit: »Propter quod irritavit impius Deum? Dixit enim in corde suo, non est Deus.«

»Non est Deus in conspectu ejus, polluuntur viae ejus in omni tempore. Auferuntur judicia tua a facie ejus.« Omnia judicia Dei vera et justa sunt; quae ideo a facie ejus auferri dicuntur, quia neque juste judicabit, neque ejus justa judicia timebit. Si enim timuisset, in hanc tantam crudelitatem et superbiam non se elevasset.

»Omnium inimicorum suorum dominabitur.« Quos enim alios inimicos ejus nisi sanctos intelligere [Col. 0727C] debemus? Horum autem secundum quemdam modum dominabitur Antichristus, et secundum quemdam modum non dominabitur. Dominabitur quidem, quia sic in sua potestate eos habebit, ut secundum voluntatem suam eos cruciet et affligat. Non dominabitur autem, quia ad consensum suae pravae voluntatis eos trahere non valebit.

»Dixit enim in corde suo: non movebor de generatione in generationem sine malo.« Quam iniquus et impius sit in eo facile quis cognoscere potest, quod tanto desiderio semper in malo delectatur. Qui de generatione in generationem, de loco ad locum sine malo et sine animarum perditione se non transire minatur.

Cujus os maledictione, et amaritudine plenum [Col. 0727D] »est, et dolo.« Merito Antichristus iste vocatur, qui Christo per omnia contrarius est. De Christo enim hic ipse Propheta alibi ait: »Quam dulcia faucibus meis eloquia tua Domine super mel et favum (Psal. CXVIII, 103).« De hoc vero econtrario dicit: Quia ejus fetidum os maledictione et blasphemiis, amaritudine et dolo plenum est.

»Sub lingua ejus labor et dolor: sedet in insidiis cum divitibus in occultis, ut interficiat innocentem.« Verba, inquit, quae sub ejus lingua sunt, ad [Col. 0728A] laborem, et dolorem, et ad summam infelicitatem ejus auditorum animas perducet. Sedere autem eum dicit in insidiis simul cum divitibus hujus saeculi, qui sola terrena et transitoria diligunt, quos suis muneribus decepit, et ditavit, »ut interficiat innocentem,« id est animam religiosam et sanctam suis iniquis persuasionibus supplantet et perdat [(436) 1Kb] . Bene autem addit in occultis, quia super omnes homines dolosus et callidus erit.

»Oculi ejus in pauperem respiciunt,« non utique ad miserendum, sed ad perdendum, et decipiendum. Unde et subditur: »Insidiatur in occulto, sicut leo in cubili suo.« Sed quid insidiatur? »Insidiatur, inquit, ut rapiat pauperum.« Et rapere pauperem quid est? Rapere pauperem est, dum attrahit eum, dum suae [Col. 0728B] pravitatis errori eum associat. Hoc autem postquam faciet, »in laqueo suo humiliabit eum;« quia sic captum et subjugatum quasi proprium servum eum habebit. Miser, et per omnia infelix, qui ea mala non videt, quae post modicum super eum ventura sunt, de quibus modo subditur: »Inclinabit se, et cadet, cum dominabitur pauperis.« Ipse est enim, quem sicut Apostolus ait: »Dominus Jesus interficiet spiritu oris sui, et auferet illustratione adventus sui (II Thess. II, 8).« Et quia supra modum exaltavit, inferius caeteris humiliabitur, et in poenas praecipitabitur. »Omnis enim qui se exaltat, dicit Dominus, humiliabitur, et qui se humiliat exaltabitur (Luc. XIV, 11).«

»Dixit enim in corde suo, oblitus est Deus, avertit [Col. 0728C] faciem suam, ne videat usque in finem.« Cum, inquit, homo iste iniquus, et perditionis filius crudelissimus, et exquisitis tormentis sanctos Dei interficeret, hoc in corde suo stultissime cogitabat, quod ex toto, et usque in finem eorum Dominus oblitus fuisset; quoniam non statim eos vindicabat.

»Exsurge, Domine Deus meus, et exaltetur manus tua, ne obliviscaris pauperem in finem.« Exsurge, inquit, sanctis tuis in adjutorium, et exaltetur manus tua, exaltetur virtus et potentia tua super eos, et ne obliviscaris pauperem, sicut ipsi malitiose arbitrantur, usque in finem. Nunquam enim fit, quod usque in finem non fit; siquidem sanctorum finis nunquam erit.

»Propter quid irritavit impius Deum.« Insultatio [Col. 0728D] est adversus eum, quem jam per Spiritum sanctum in illam altissimam tormentorum foveam tam miserabiliter corruisse Propheta intuetur. Et quare hoc sibi contigerit, subdidit dicens: »Dixit enim in corde suo non requiret Deus.« Magnum igitur peccatum est, de justitia Dei perversum aliquod non solum dicere, verum etiam cogitare.

»Vides quoniam tu laborem, et dolorem consideras, ut tradas eos in manibus tuis.« Non oblivisceris, inquit, aliquando, sed semper vides, et [Col. 0729A] paterna pietate consideras laborem et dolorem, quem pro tuo nomine sancti tui patiuntur, ut ipsis tuis manibus Patri eos tradas, et repraesentes. De hac enim traditione Apostolus ait, quia tunc ei omnia subjecta erunt, cum tradiderit regnum Deo et Patri (I Cor. XV, 24).

»Tibi derelictus est pauper, pupillo tu eris adjutor.« Ex quo, inquit, pauper antiquum patrem diabolum dereliquit, et per aquam et Spiritum sanctum regeneratus 318, filius tuus factus est, tibi soli semper adhaesit, tibique soli derelictus, nullum alium tutorem et defensorem habuit. Quod autem diabolus pater sit iniquorum omnium, et nondum baptizatorum, ipse Dominus ostendit, ubi ait: »Vos ex patre diabolo estis, et opera patris vestri facitis [Col. 0729B] (Joan. VIII, 44).« Talibus igitur Apostolus ait: »Fuistis aliquando tenebrae, nunc autem lux in Domino, ut filii lucis ambulate (Ephes. V, 10).« Et Joannes Apostolus: »Quotquot autem receperunt eum, dedit eis potestatem filios Dei fieri, his qui credunt in nomine ejus (Joan. I, 12).« Sunt ergo modo filii Dei, qui prius erant filii diaboli. Pnpilli autem, id est orphani (sicut alia translatio habet) ideo dicuntur, vel quia primus eorum pater eis mortuus est, vel quia adhuc in hac vita peregrinantes, nondum in illa beatitudine Deo Patri conjuncti sunt. Unde et suis discipulis Dominus dicebat: »Non vos relinquam orphanos, veniam ad vos (Joan. XIV, 18).« Qui utique ex sola ipsius absentia orphani essent, si ad eos Dominus non venisset.

[Col. 0729C] »Conteres brachium peccatoris, et maligni.« Sicut brachium Patris Filius vocatur, de quo per prophetam dicitur: »Et brachium Domini cui revelatum est (Isa. LIII, 1);« ita et brachium diaboli Antichristus dicitur, quia in eo, et per eum operatur, et praeliatur; de cujus contritione et perditione satis jam superius dictum est:

»Requiretur delictum ejus, et non invenietur.« Delictum diaboli superbia est, qui in corde suo dixisse legitur: Super coelum ascendam, et ero similis »altissimo (Isa. XIV, 13).« Quia videlicet superbia Antichristus quoque supra omne quod dicitur Deus, aut quod colitur, elevatur et exaltatur. Hoc autem si post mortem Antichristi, in regno Christi, quod est Ecclesia, requiratur, inveniri non poterit. Per quod [Col. 0729D] datur intelligi, quia illi qui tunc temporis erunt, in timore et tremore, et maxime qui in humilitate Domino servient. Unde etiam scriptum est, quia »in diebus illius salvabitur Juda (Jer. XXXIII, 16);« et »cum plenitudo gentium introierit, tunc Israel salvus fiet (Rom. XI, 25).« Quis enim tunc superbire audeat, cum et Antichristum pro sua superbia damnatum, et judicii diem instare cognoscat?

»Regnavit Dominus in aeternum, et in saeculum [Col. 0730A] saeculi; cujus regni, sicut scriptum est, non erit finis (Luc. I, 34).« Vos autem gentes, quae simul cum Antichristo damnatae estis, peribitis de terra ejus; id est de terra viventium, quia in eam non intrabitis. »Desiderium pauperum exaudivit Dominus, desideria cordis eorum exaudivit auris tua.« Prophetarum est pro futuris praeterita ponere, quoniam ea, quae futura sunt, jam quasi praeterita conspiciunt. Desiderium autem pauperum, id est sanctorum, qui tempore Antichristi futuri sunt, hoc erit, ut ipse sicut dignus est damnetur et judicetur, et sancti Dei, de ejus insidiis liberati, in aeternam beatitudinem introducantur. Sciendum autem quod dedesiderium non in ore, sed in corde est. Ad cor igitur respicit Deus, et magis cordis desideria, quam [Col. 0730B] oris orationes exaudit. Quando autem hoc sanctorum desiderium exauditur, sequentia manifestant:

»Judicare pupillo, et humili.« Cum venerit, inquit, judicare pupillo et humili, tunc secundum sua desideria sancti suscipient. Pupillo autem judicare, est pupilli causam justam ostendere et praedicare. Haec autem, quae de Antichristi justissima damnatione et perditione dicta sunt, ideo et dicta et scripta sunt, »ut non apponat ultra magnificare se homo super terram;« ne sibi quoque similia contingant, quae illi, quem imitari non timuit contigisse audivit.



PSALMUS X. IN FINEM PSALMUS DAVID [(437) 1Kb] .

Iste titulus jam satis supra expositus est, qui ideo [Col. 0730D] toties ponitur, ut omnes psalmi ejusdem auctoris esse credantur.

»In Domino confido, quomodo dicitis animae meae transmigra in montem sicut passer [(438) 1Kb] ?« Contra haereticos Ecclesia loquitur, jam illorum persuasionibus et argumentationibus fatigata: in Domino, inquit, confido, et ideo vestra consilia parvipendo, quae utique illi soli recipiunt, qui in Domino non confidunt. »Quomodo ergo dicitis animae meae, transmigra in montem sicut passer?« Neque vos montes, neque nos secundum vestram intelligentiam passeres sumus: qui exaltando vos, montes; nos humiliando, passeres vocatis. Estis tamen et vos montes inflatione superbiae inflati [(439) 1Kb] , montes videlicet [Col. 0730D] Gelboe, quibus quondam maledixit David. Nos quoque passeres sumus, de laqueo venantium liberati, per quem videlicet 319 laqueum, vestrae insidiae significantur. Unde et alibi dicitur: »Passer invenit sibi domum (Psal. XIII, 4).« Haeretici igitur ad sui comparationem viros catholicos passeres deputant: quos ipse quoque Salvator noster exigui pretii esse ostendit, dum dicit: »Nonne duo passeres asse veneunt? (Matth. X, 29).«

[Col. 0731A] »Quoniam ecce peccatores tetenderunt arcum paraverunt sagittas suas in pharetra: ut sagittent in obscuro rectos corde.« Ad ipsum Dominum S. Ecclesia suae locutionis verba convertit, et de haereticorum non modica persecutione conqueritur, dicens: Vides, Domine, et cognoscis quoniam isti, contra quos loquimur, haeretici et peccatores tetenderunt arcum. Omnis haereticorum falsa et haeretica compositio, sive in scripto, sive sine scripto sit, arcus eis est, quo sanctorum animas interficiant. Pharetram vero ipsorum corda intelligimus, in quibus suae deceptionis sententias, veluti sagittas collectas et paratas habent, quibus, cum opportunum fuerit, rectos corde subdole, et in obscuro sagittent et vulnerent.

[Col. 0731B] »Quoniam quem perfecisti, destruxerunt.« Et hoc, inquit, te non latet; sed satis tibi manifestum est, quoniam sanctus et catholicus intellectus, quem tu nos docuisti, et in nobis perfecisti, jam pene destructus est. Unde et multos valde eorum prava doctrina significat esse deceptos [(440) 1Kb] . Quod quidem tempore Arii factum esse cognovimus, qui totum fere mundum subvertit, et in suum errorem transire coegit. »Justus autem quid fecit?« Sequitur:

»Pluit super peccatores laqueos.« Sic enim se habet ordo. Sed prius ea, quae interposita sunt exponamus; postea vero et haec, et caetera quae sequuntur, videamus:

»Dominus in templo sancto suo, Dominus in coelo [Col. 0731C] sedes ejus.« Quando, inquit, sancti ista dicebant: »Dominus in templo sancto suo,« per quod videlicet eosdem ipsos intelligimus: »Dominus in coelo, ubi est sedes ejus.« Quod quidem hoc ipsum significat, haec eadem in cordibus illorum tractabat et considerabat. Unde Apostolus ait: »Nos enim quid oremus, nescimus; sed Spiritus sanctus orat pro nobis gemitibus inenarrabilibus (Rom. VIII, 26).« Quod autem et templum Dei, et sedes Dei sancti dicantur, certissimum est.

»Oculi ejus in pauperem respiciunt.« Non enim respiceret, si non diligeret. Sic enim scriptum est: »Quia respexit Dominus Petrum (Luc. XXII, 61).« Oculi igitur ejus in pauperem respiciunt, ut ejus semper misereatur, semper eum custodiat, ejusque [Col. 0731D] omnes cogitationes et actus dirigat et disponat.

»Palpebrae ejus interrogant filios hominum.« Solo igitur intuitu cuncta cognoscit, et aperiens oculos omnia videt, et nihil est, quod ejus interrogationi, id est perspicaci inquisitioni occultari valeat.

»Dominus interrogat justum, et impium.« Et justum, inquit, et impium interrogat Dominus, et cognoscitur, quia utriusque conscientia sibi respondet, et quacunque intus latent ei interroganti et perscrutanti se manifestant.

»Qui autem diligit iniquitatem, odit animam [Col. 0732A] suam.« Haec est definitio impii. Ille, quasi dicat, impius est qui diligit iniquitatem, et odit animam suam. Utrumque enim valde impium esse videtur, et iniquitatem diligere, et odio habere animam suam. Et pejus quidem est iniquitatem diligere, quam iniquitatem agere; sicut minus malum est aliquando peccare, quam in peccato perseverare.

»Pluit super peccatores laqueos.« Hic versus sicut superius diximus, ibi continuatur, ubi dicitur:

»Justus autem quid fecit?« In eo enim, quod pulchre dicit, magnam laqueorum superabundantiam ostendit. Quot sunt peccata, tot sunt et laquei, quibus peccatores capiuntur et illaqueantur. Funibus enim peccatorum suorum tenebitur impius. Pluribus [Col. 0732B] igitur tenebitur et ligabitur laqueis qui plura et majora peccata commiserit. »Ignis, sulphur, et spiritus procellarum pars calicis eorum (Psal. X, 6).« Hie est calix irae et furoris Dei, quo peccatores inebriabuntur, et per quem ipsa mors et poenarum omnium tormenta significantur. Sed si ea, quae hic enumerantur non totus calix, sed pars calicis erit, multa alia, et fortasse graviora adhuc eos tormenta exspectant. De igne autem in Evangelio scriptum est, qui etiam aeternus et inexstinguibilis vocatur. Eos vero in sulphure puniendos intelligere possumus, qui in luxuriis et carnis voluptatibus defecerunt. In spiritu vero procellarum illi peribunt, qui sanctam Ecclesiam perturbantes, nunquam quiescere, et pacem habere voluerunt. Et quia ipsi in hac [Col. 0732C] vita quasi procellae tempestatis fuerunt, dignum est ut ipsi quoque spiritu procellarum semper cogantur et submergantur.

»Quoniam justus Dominus justitiam dilexit, aequitatem vidit vultus ejus.« Et justum, et impium interrogavit Dominus, et quia justus est, et justitiam diligit, secundum hoc, quod aequitas postulat, juxta opera sua unicuique tribuit.



320 PSALMUS XI. IN FINEM PRO OCTAVA PSALMUS DAVID

Totus hic titulus jam superius expositus est, neque ut iterum exponatur necesse est.

»Salvum me fac, Domine, quoniam defecit sanctus; quoniam diminutae sunt veritates a filiis hominum.« Vox justorum et ante Christi incarnationem [Col. 0732D] ipsius adventum desiderantium. Fuit aliquando, ut non solum gentiles, verum etiam Judaei, qui populus Dei vocabantur, idola colerent, daemonia adorarent, vanitatem quaererent, simulque omnes a veritate recederent. Sic igitur sanctitate, et veritate ubique deficiente, cum nusquam sit, unde auxilium a Deo sperare possit, vir justus non immerito exclamat, dicens: »Salvum me fac, Domine, quoniam defecit sanctus.«

»Vana locuti sunt unusquisque ad proximum suum.« Vana, inquit, locuti sunt unusquisque, sive Judaeus, sive gentilis ad proximum suum. Proximum autem non tantum consanguinitate, [Col. 0733A] quantum malitia intelligere debemus. Qui enim hoc modo proximi sunt, se semper ad vanitatem et stultitiam vicissim hortantur, habentes »labia dolosa in corde, et corde locuti sunt mala.« Et de sanctis quid dicitur? »In omnibus erat cor unum, et anima una (Act. IV. 32).« Isti vero non unum, sed duplicia corda omnes habere dicuntur. Duplicia quidem, quia mutabilia, et nulla veritatis constantia stabilita.

»Disperdet Dominus universa labia dolosa, et linguam magniloquam;« eorum videlicet qui dixerunt: »Linguam nostram magnificabimus, labia nostra a nobis sunt, quis noster est Dominus?« Tales omni tempore fuerunt, qui linguam et scientiam suam magnificantes, errores seminare [Col. 0733B] non timuerunt. Hoc enim fecerunt gentiles philosophi, qui sapientiores in populo habebantur, qui quoniam in omnibus ad cultum Dei pertinentibus errabant, non omnes unum idemque, sed singull singulas atque diversas sui erroris sententias dabant. Isti igitur dicere poterant: »Linguam« et scientiam »nostram magnificabimus;« sententiae nostrae a nobis sunt, et non aliunde eas suscepimus. Quis enim noster magister est et dominus, cui ea quae loquimur et scimus ascribere debeamus? Merito igitur Apostolus ait: quia »stultam fecit Dominus sapientiam hujus mundi (I Cor. I, 20).« Nam et inter Judaeos haereticos multos fuisse legimus, sicut Saducaeos, qui negabant resurrectionem, quorum impiam haeresim ipse Salvator noster certissimis [Col. 0733C] rationibus destruere dignatus est. Quam videlicet haeresim a philosophis descendisse non dubium est.

»Propter miseriam inopum, et gemitum pauperum, nunc exsurgam, dicit Dominus.« Responsio Domini est ad illos, qui in hujus psalmi initio dicunt: »Salvum me fac Domine.« Nunc, inquit, in adjutorium exsurgam, et inopes, et pauperes de potestate diaboli, et a tantis erroribus liberabo. Quomodo, et per quem hoc suae benignitatis adjutorium faciat, subdendo manifestat:

»Ponam super salutare meum, fiducialiter agam in eo [(441) 1Kb] .« Salutare Dei Christus est, per quem hanc tantam salutem Dominus operatus est. De quo [Col. 0733D] nimirum salutari in alio psalmo dicitur: »Notum fecit Dominus salutare suum (Psal. XCVII, 2).« De quo et patriarcha Jacob sic ait: »Salutare tuum, exspectabo, Domine (Gen. XLIX, 18).« Bene autem ait: »Fiducialiter agam in eo,« quia tanto talique duce praeliante, nihil periculi est, cum de ipso scriptum sit: »Dominus fortis et potens, Dominus potens in praelio (Psal. XXIII, 8).«

»Eloquia Domini, eloquia casta.« Ecce audistis eloquia, et promissionem. Dei, dicit Propheta: firmissime itaque credite et nullatenus dubitetis, quia [Col. 0734A] quod promisit, sine dubio adimplebit. Unde hoc? Quia eloquia ejus casta, et vera sunt, et ipse nullo modo mentiri potest.

»Argentum igne examinatum, terrae purgatum septuplum.« Talia, inquit, sunt eloquia Domini, tam pura, tam casta, tam vera, et nulla falsitate corrupta quasi argentum igne examinatum: terrae purgatum septuplum intelligitur, quod tantum excoquitur, donec omni terrena corruptione purgetur. Unde et numerus ponitur perfectionis, in quo omnes numeri continentur. Quod igitur septies purgatur, nulla indiget purgatione.

»Tu, Domine, servabis nos, et custodies nos a generatione hac in aeternum.« Vox illorum est, qui Christum in carne videre meruerunt. Et tale est, [Col. 0734B] ac si diceret: Ecce venisti, completa est promissio Patris, et sermones prophetarum; jam nihil timenus, quia tu servabis et custodies nos ab hoc praesenti tempore usque in aeternum. Impiis autem quid fiet? Sequitur:

»In circuitu impii ambulant.« Non recto, inquit, itinere incedunt, sed in circuitu oberrantes, veritatis finem et terminum invenire non possunt.

»Secundum altitudinem tuam multiplicasti filios hominum.« Ac si dicat: Si isti in circuitu semper ambulant, et veritatis 321 viam ignorant, quare sic multiplicati sunt? quare omnibus bonis vitae hujus abundant? Ad quod ipse: altum est, inquit, hoc secretum, et investigabile, et majoris inquisitionis. Haec autem quaestio de bonorum infortunio, et de iniquorum [Col. 0734C] prosperitate multis in locis sanctarum Scripturarum invenitur [(442) 1Kb] . Potest autem et sic intelligi, ut sanctorum numerus multiplicandus sit, secundum numerum illorum qui coeli altitudinem inhabitant. Unde scriptum est, quia »Statuit terminos gentium secundum numerum Angelorum (Deut. XXXII, 8) [(443) 1Kb] .«



PSALMUS XII. IN FINEM PSALMUS DAVID.

Iste titulus jam superius expositus est.

»Usquequo, Domine, oblivisceris me in finem? Usquequo avertis faciem tuam a me?« Vox Prophetae est, et aliorum Christi nativitatem suaeque redemptionis diem cum magno desiderio exspectantium. [Col. 0734D] De quibus ipse Dominus ait: »Multi reges et prophetae voluerunt videre quae vos videtis, et non viderunt, et audire quae vos auditis, et non audierunt (Luc. X, 24).« Isti igitur conqueruntur, quod tanto tempore eorum Dominus oblitus, eisque iratus fuerit, et faciem suam ab eis averterit, et per Filii sui incarnationem eos jam tandem non visitaverit.

»Quandiu ponam consilia in anima mea, dolorem in corde meo per diem?« Non sufficit mihi, inquit, consilium meum, non sufficit mihi consilium [Col. 0735A] animae meae. Veniat jam nunc ille angelus magni consilii, veniat, quaeso »ille admirabilis consiliarius, pater futuri saeculi, princeps pacis (Isa. IX, 7),« et auferat hunc dolorem de corde meo, quem habeo per diem, id est per singulos dies, sive potius illius diei, lucisque desiderio, cujus adventus illustratione me illuminari confido.

»Usquequo exaltabitur inimicus meus super me? respice et exaudi me, Domine Deus meus.« Ne avertas, inquit, ulterius faciem tuam a me; sed jam nunc respice et exaudi me ut amplius non exaltetur inimicus meus super me.

»Illumina oculos meos ne unquam obdormiam in morte.« Illumina, inquit, oculos meos, illumina oculos mentis meae: mitte nobis illam tuam clarissimam [Col. 0735B] lucem, quae illuminat omnem hominem venientem in hunc mundum; mitte nobis Filium tuum, cujus sanguine mors ipsa moriatur, et peccatum originale deleatur. Hoc est enim quod sancti maxime timebant, ne illius peccati morte deficerent.

»Ne quando dicat inimicus meus, praevalui adversus eum.« Illi sunt, quibus praevalet inimicus, et de quorum interitu gloriatur, qui vel a peccato originali nondum liberati sunt, vel qui in gravioribus peccatis sine poenitentia moriuntur.

»Qui tribulant me exsultabunt, si motus fuero.« Hoc est enim gaudium et exsultatio malignorum spirituum, ut viri justi moveantur; ut a Deo, a fide, a veritate, a justitia et ab omni bonitate separentur.

[Col. 0735C] »Ego autem in tua misericordia sperabo.« Nihil enim aliud est, nisi sola Dei misericordia, quae ab eorum insidiis nos liberare valeat.

»Exsultabit cor meum in salutari tuo.« Ecce, inquit, habeo quod desideravi, quod quaesivi et tanto tempore exspectavi; videlicet salutare tuum, Jesum Christum Filium tuum. Amodo igitur gaudebit, exsultabit et laetabitur cor meum in salutari tuo.

»Cantabo Domino, qui bona tribuit mihi, et psallam nomini Domini altissimi.« Quem per altissimum, nisi Deum Patrem intelligamus? cui non immerito cantare et psallere iste promittit; quoniam in adventu Filii sui omnia bona quae desiderari vel sperari possunt, largitus est.



PSALMUS XIII. IN FINEM PSALMUS DAVID.
[Col. 0735D]

Saepe jam diximus quid significet in finem, et quid significet Psalmus David [(444) 1Kb] .

»Dixit insipiens in corde suo, non est Deus, corrupti sunt et abominabiles facti sunt in voluntatibus suis.« Ecclesia loquitur, et Judaeorum populum increpat, qui de Domino et Salvatore nostro, quoniam humilis et in forma Dei apparuit, sicut stultus, [Col. 0736A] et insipiens, et divinas Scripturas non intelligens, »dixit: Non 322 est Deus.« Unde et corrupti sunt patriarcharum et prophetarum fidem et veritatem non tenentes; et abominabiles facti sunt Deo, et hominibus in pravis suis voluntatibus.

»Non est qui faciat bonum, non est usque ad unum.« Non est, inquit, in illo populo; at vero nec in alio populo, nec in omnibus aliis qui faciat bonum. Quia enim fidem non habent nullum eorum opus in bonum illis imputatur [(445) 1Kb] , quoniam »sine fide impossibile est placere Deo (Hebr. XI, 6).« Quod autem ait, usque ad unum, de illis intelligitur, quibus est unus Deus, una fides, unum baptisma, et sicut Apostolus ait, cor unum et anima una.

»Dominus de coelo prospexit super filios hominum, [Col. 0736B] ut videat si est intelligens aut requirens Deum.« Et quales eos invenit? Sequitur: »Omnes declinaverunt, simul inutiles facti sunt.« Probatum est igitur a divina auctoritate, quia non est qui faciat bonum, non est usque ad unum. Simul autem declinaverunt, quia a veritate recedentes, omnes pariter ad errorem transierunt. Inutiles igitur facti sunt, quoniam neque Deo neque sibi ipsis utilia agunt.

»Sepulcrum patens est guttur eorum, linguis suis dolose agebant, venenum aspidum sub labiis eorum.« Non sufficit, inquit, illis quod bona non faciunt, sed ad suae damnationis cumulum quibuscunque modis possunt mala operantur. Est autem os eorum sepulcrum patens; quia sic sunt istis suis [Col. 0736C] auditoribus fetor mortis ad mortem, sicut Apostoli odor vitae ad vitam. Unde et bene subditur: »Linguis suis dolose agebant, venenum aspidum sub labiis eorum.« Venenum aspidum insanabile est. Qui igitur eorum doctrinam credunt et tenent, sic vulnerantur ut sanari non possint.

»Quorum os maledictione et amaritudine plenum est, veloces pedes eorum ad effundendum sanguinem. Contritio et infelicitas in viis eorum, et viam pacis non cognoverunt.« In eo quod ait: »et viam pacis non cognoverunt,« non de solis Judaeis, sed de omnibus qui extra Ecclesiam sunt et fidem Christi non habent, omnia haec intelligenda esse demonstrat. Quae enim est via pacis, nisi Salvator noster. [Col. 0736D] qui et pax et via vocatur? »Ipse enim pax nostra, qui fecit utraque unum (Eph. II, 14);« ipse est: »et via, et veritas, et vita (Joan. XIV, 6).«

»Non est timor Domini ante oculos eorum.« Quia, inquit, omnes isti, de quibus modo superius locuti sumus, viam pacis non cognoverunt, ideo non est timor Dei ante oculos eorum, ac per hoc mala facere non erubescunt, et bona facere non curant. Sequitur: »Nonne cognoscent omnes qui [Col. 0737A] »operantur iniquitatem et qui devorant plebem meam, sicut escam panis:« et illi qui »Deum non invocaverunt, illic trepidaverunt timore, ubi »non erat timor.«

»Quoniam Deus in generatione justa est;« quam tantopere affligere et perdere conantur. Per eos qui operantur iniquitatem, omnes iniquos homines intelligere possumus, sive Judaeos, sive gentiles. Per eos vero qui devorant plebem Dei, sicut escam panis, tyranni et haeretici specialiter significantur. De qualibus scriptum est: »Quia comederunt Jacob, et locum ejus desolaverunt (Ps. LXXVIII, 7).« Quanta autem aviditate sanctos Dei et anima, et corpore perdant, in eo manifeste ostendit, quod quasi escam panis plebem Dei eos devorare dicit. At vero per illos qui »illic [Col. 0737B] »trepidaverunt timore, ubi non erat timor;« Judaeos proprie intelligimus, qui contra Salvatorem nostrum conspirantes dicebant: »Si dimittimus eum sic, venient Romani, et tollent nobis locum et gentem (Joan. XI, 48).« De quibus bene subditur: »Consilium inopis confudistis; quoniam Deus spes ejus est.« Hic autem est ille inops, de quo dicit Apostolus: »Qui cum omnium dives esset, pro nobis pauper factus est (II Cor. VIII, 9).« Hujus autem consilium miseri Judaei spreverunt, damnaverunt, et recipere noluerunt; sed potius insultando dicebant: »Confidit in Deo, liberet nunc eum si vult (Matth. XXVII, 43).« Et hoc est quod dicitur: »Quoniam Dominus spes ejus est.«

[Col. 0737C] »Quis dabit ex Sion salutare Israel, dum avertet Dominus captivitatem plebis suae.« Quis, inquit, infelices Judaei, cujus vester adjutor et defensor veniens ex Sion, dabit salutem Israel, sicut vestri prophetae testantur? Sic enim in prophetarum libris scriptum est, quia, »Ex Sion veniet qui auferet captivitatem Jacob (Rom. XI, 26),« per quem nullum alium nisi Christum intelligimus. Decepti sunt igitur Judaei Antichristum exspectantes, quem ipsi Messiam appellant.

»Laetetur Jacob, et exsultet Israel.« Hoc autem si ad litteram intelligatur, ironice dictum esse videtur, quoniam non laetitia et exsultatio, sed magna calamitas et tristitia eos exspectat. Si autem illa pars populi, quae in Christum credidit, vel si Jacob [Col. 0737D] et Israel specialiter accipiatur, manifesta intelligentia est [(446) 1Kb] .



PSALMUS XIV 323 PSALMUS DAVID.

Quia in hoc titulo non ponitur, in finem, ad ipsum David, qui haec scribit, haec verba referuntur. Et [Col. 0738A] ipse in hoc psalmo Deum interrogat, atque ipsius responsionem accipere meretur.

»Domine quis habitabit in tabernaculo tuo? [(447) 1Kb] aut quis requiescet in monte sancto tuo?« Propheta est qui loquitur, imo ipse Dominus loquitur in Propheta, sicut ipse alibi dicit: »Audiam quid loquatur in me Dominus Deus (Psal. LXXXIV, 9).« Haec autem loquitur ad instructionem nostram, ut Domino respondente, intelligamus quid agere et tenere, et quid fugere et respicere debeamus.

»Qui ingreditur sine macula, et operatur justitiam.« Quis enim sine macula, nisi ille solus »Qui peccatum non fecit, nec dolus inventus est in ore ejus (I Petr. II, 22).« Quomodo autem et illud intelligemus, quia »Peccator quacunque hora [Col. 0738B] conversus fuerit, omnium iniquitatum ejus non recordabor (Ezech. XXXIII, 16).« Tales igitur sine macula ingredi, intelligere debemus, quoniam qualescunque fuerint, tamen ad poenitentiam conversi nequaquam in peccatis perseverant. Bene autem subditur: »Et operatur justitiam;« quia non sufficit abstinere a malo, nisi bona faciamus. Unde est illud: »Declina a malo, et fac bonum (Psal. XXXVI, 27).«

»Qui loquitur veritatem in corde suo, et non egit dolum in lingua sua.« Quod est intelligere, ut non aliud in corde, et aliud lingua loquamur, sed quod lingua sonat in corde habeamus.

»Non fecit proximo suo malum.« Hoc est enim [Col. 0738C] quod in Evangelio Dominus ait: »Quod tibi non vis, alteri ne feceris (Matth. VII, 12).« Quid si fecit, et postea satisfecit, et poenitentiam egit? Semper autem illud Apostoli in mente habeamus, quod in malo perseverantibus ait: »Secundum duritiam tuam, et cor impoenitens thesaurizas tibi iram in die revelationis justi judicii Dei (Rom. II, 5).« Hac enim sententia multa determinari possunt, quae valde difficilia esse videntur.

»Et opprobrium non accepit adversus proximum suum.« Quid est non accepit? Non sibi placuit, non gratum, non acceptabile habuit; sed si fecit fecisse poenituit. Sunt enim quidam, sicut scriptum est, »qui laetantur cum male fecerint, et exsultant in rebus pessimis (Prov. II, 14).«

[Col. 0738D] »Ad nihilum deductus est in conspectu ejus malignus.« Praeteritum secundum consuetudinem pro futuro posuit. Ad nihilum, inquit, ad mortem, et perditionem, Deo jubente, et contemplante, in die judicii ducetur iniquus, diabolus videlicet, iniquorum omnium caput, cum omni exercitu suo. Et tunc fiet, quod sequitur: »Timentes autem Dominus magnificat.« [Col. 0739A] Tunc enim Dominus sanctos snos magnificabit, et glorificabit, et super coelos exaltabit. Hoc versiculo interposito, ad illud redit, de quo loqui coeperat.

»Qui jurat proximo suo, et non decipit eum.« Omnis sanctorum promissio, si bona est, quasi juramentum firma et stabilis esse debet; et cum omne judicium malum sit, illud tamen pessimum est, quod decipiendi causa fit.

»Qui pecuniam suam non dedit ad usuram.« Hoc enim et juxta litteram magnum peccatum est, quia in tali facto charitas perit, et pauperes suis facultatibus exspoliantur. Potest tamen, et de illis hoc intelligi, qui gratis non tribuunt, quod gratis acceperunt, et qui omnia opera sua faciunt, ut ab hominibus [Col. 0739B] videantur. »Et munera super innocentem non accepit.« Hoc audiant judices, hoc audiant saeculi potentes, qui multoties, susceptis muneribus, innocentes affligunt.

»Qui facit haec, non commovebitur in aeternum.« Qui, inquit, facit haec, quae modo superius enumerata sunt, iste in tabernaculo Dei habitabit, et in monte sancto ejus requiescens in aeternum non commovebitur.



PSALMUS XV. TITULI INSCRIPTIO IPSI DAVID.

De illa tituli inscriptione loquitur, quae Hebraicis, graecis, et latinis litteris facta est, et super caput Salvatoris nostri, in cruce pendentis posita est. In qua videlicet inscriptione continebatur: »Jesus [Col. 0739C] Nazarenus Rex Judaeorum.« Quod autem ait, ipsi David, ad ipsum Christum Dominum, revera manu fortem, haec omnia, quae in hoc psalmo dicuntur referenda esse ostendit.

»324 Conserva me Domine, quoniam in te speravi.« ---»Sicut anima rationalis, et caro unus est homo, ita Deus et homo unus est Christus (Symb. Athan.).« Quoties igitur Salvator noster aliquid petit, quoties se conservari, se adjuvari, et liberari postulat, quoties se in Deo sperare, vel confidere, vel aliquid tale dicit, nihil ad divinitatem, sed omnia ad humanitatem referenda sunt. Divinitas enim Christi, qua Patri per omnia aequalis et similis est, nihilo indiget. Dicat igitur Christus Dominus, non secundum divinitatem, sed secundum humanitatem: [Col. 0739D] »Conserva me, Domine, quoniam in te speravi.« Prope habebat, cui loquebatur, ibi erat, in quem sperabat, humanitas divinitatem rogat, non timore perterrita, quae tanto adjutorio fulciebatur, sed ut verum hominem se ipsum ostenderet, talia loquebatur: »Dixi Dominus meus es tu.« Unde hoc probas? »Quoniam bonorum meorum non indiges.« Quae sunt igitur bona tua? »Omnia quae habet Pater mea sunt (Joan. XV, 16).« Et Pater, quid habet? Omnia quaecunque sunt sibi bona, sunt et illius et mea sunt. [Col. 0740A] Nihilo indiget Pater, nihilo indiget Filius, et Spiritus sanctus Deus est, et unus Deus, quia ipse solus est, qui suis bonis contentus est, et de alienis bonis nihil habet.

»Sanctis, qui in terra sunt ejus mirificavi [(448) 1Kb] voluntates meas inter illos.« Mirificavit enim Dominus, multumque mirabiles fecit voluntates suas in omnibus sanctis, qui in terra ejus sunt. Quidquid enim in hoc mundo est, in terra illius est, qui cum omnium dives esset, egenus et pauper fieri, et tot et tanta pro nobis sustinere voluit. Caeteri vero praeter sanctos, et eos, qui inter illos sunt, de his Salvatoris nostri voluntatibus non admirantur, quia nihil horum verum esse credunt.

»Multiplicatae sunt infirmitates eorum, postea [Col. 0740B] acceleraverunt.« Istae autem infirmitates, quas sancti, et caeteri, qui inter illos erant, qui eorum doctrina, et praedicatione ad fidem Christi conversi sunt, prius quidem multiplicatae erant; sed postea cum Christus Dominus praedicaret, et ad fidem eos vocaret, acceleraverunt, cucurrerunt, crediderunt, et sanati sunt. Et multos quidem secundum carnem, plures vero secundum animam sanavit. Unde et has infirmitates, quas multiplicatas fuisse dicit, non corporum, sed animarum intelligere debemus.

»Non congregabo conventicula eorum de sanguinibus [(449) 1Kb] « Hoc in loco in bona significatione conventicula accipiuntur. Haec sunt illa conventicula, de quibus Dominus ait: »In domo Patris mei mansiones multae sunt (Joan. XIV, 2).« In haec igitur [Col. 0740C] conventicula, et in has domos congregabuntur sancti, qui quamvis infirmi, et peccatores prius fuissent (quod in sanguinibus significatur) omnes tamen, qui in illud convenient, puri et sancti ab omni vitiorum sorde mundati erunt. »Nec memor ero nominum illorum per labia mea.« Quales ipsi erant, talia prius nomina habebant. Vocabuntur enim fornicatores, adulteri, homicidae, sacrilegi, et aliis nominibus, quibus mali homines vocari solent. Nunc autem et dii et filii Dei nominantur. »Ego, inquit, dixi: dii estis, et filii Excelsi omnes (Psal. LXXXI, 6).«

»Dominus pars haereditatis meae, et calicis mei.« Isti, inquit, sunt haereditas mea, quam videlicet haereditatem calicem passionis bibendo acquisivi. [Col. 0740D] De quibus Apostolus ait: »Empti enim estis pretio magno, glorificate, et portate Deum in corde vestro (I Cor. VI, 20).« Fuit autem Dominus pars calicis Christi, quia ejus passioni compassus est. Ostensum est igitur quae sit haereditas Christi, et quae sit haereditas sanctorum. Solum enim Dominus haereditas sanctorum est; quia, spretis omnibus quae in mundo sunt, solum Dominum in partem sibi elegerunt. Bona commutatio, ut et ipsi sint haereditas Domini, et in haereditatem habeant Dominum.

[Col. 0741A] »Tu es, qui restituisti haereditatem meam mihi.« Humanitas loquitur, et divinitati gratias agit, cum is fortitudinem diaboli vicit, cujus munere haereditatem suscepit.

»Funes ceciderunt mihi in praeclaris.« Funibus, et perticis haereditates suas homines dividunt, quos videlicet funes aliquando in bonam terram, aliquando in sterilem et lapidosam, aliquando etiam in vepres, et spinas cadere necesse est. Sed Dominus commendans haereditatem suam, totam praeclaram, et fecundam esse ostendit, dum sibi funes in praeclaris eccidisse dicit [(450) 1Kb] . Et si fortasse, quod saepe contingit, aliis praeclara esse videatur, sibi tamen per omnia praeclara esse videtur. Unde et subditur: »Etenim haereditas mea praeclara est mihi.«

[Col. 0741B] »Benedicam Dominum, qui tribuit mihi intellectum. Insuper est hoc quoque: benedicam Dominum, quod usque ad noctem increpaverunt me renes mei.« Laetus Dominus 325 et Salvator noster de tam praeclara haereditate suo labore conquisita, de omnibus quae fecit, et quae a Judaeis passus est, Deo Patri benedicit, et gratias agit. Bonus intellectus, bona doctrina, et praedicatio Christi, per quam diabolus victus est, et mundus a morte liberatus. Hic est ille intellectus, et illa doctrina, de qua ipse alibi ait: »Mea doctrina non est mea (Joan. VII, 16).« Erat enim sua secundum divinitatem, sed non erat sua secundum humanitatem, Unde intellectum suum non suum esse, sed sibi a Deo tributum esse dicit. Renes autem ejus Judaei [Col. 0741C] sunt, de quibus secundum carnem originem duxit. Isti autem eum increpare, blasphemare, maledicere, et crudeliter persequi usque ad mortem, quam per noctem intelligimus, non destiterunt. Ipse tamen eorum persecutiones non curabat, tanto talique ipsius divinitatis, quae in ipso erat, munitus praesidio, et hoc est quod dicit.

»Providebam Domino in conspectu meo semper; quoniam a dextris est mihi ne commovear.« Non est commotus, id est iratus, ut in aliis fieri solet, Salvator noster in illa sua tam dura passione; sed e contrario pietate et misericordia fessus, pro ipsis suis crucifixoribus orabat, dicens: »Pater, ignosce illis, quia nesciunt quid faciunt (Luc. XXIII, 34).« Sic igitur divinitas a dextris ejus erat, quae non ad [Col. 0741D] iram, et vindictam, sed ad pietatem et misericordiam eum provocabat.

»Propter hoc delectatum est cor meum.« Propter hoc, inquit, delectatum est cor meum, quia divinitas semper mihi a dextris est, quae me in omnibus dirigit, et custodit. »Et exsultavit lingua mea.« Lingua, videlicet interioris hominis, per quam intellectus, de quo modo diximus, significatur. »Insuper [Col. 0742A] et caro mea requiescet in spe.« In spe utique velocis et cito occurrentis; unde et subditur:

»Quoniam non derelinques animam meam in inferno, nec dabis sanctum tuum videre corruptionem [(451) 1Kb] .« Divinitas enim simul cum anima in inferno descendit, nec tamen corpus in sepulcro dereliquit. Anima a corpore separari potuit, divinitas autem non potuit, quia Deus ubique est, et omnia continet, Indignum valde esse, ut illa caro sanctissima corruptionem aliquam videret, quae sine omni corruptione de Virgine nata, sine omni peccato in hoc mundo est conversata.

»Notas mihi fecisti vias vitae.«---»Exivi, inquit, a Patre, et veni in mundum; iterum relinquo mundum, et vado ad Patrem (Joan. XVI, 28).« Omnes [Col. 0742B] viae mihi notae sunt, et eundi, et redeundi itinera cognovi.

»Adimplebis me laetitia cum vultu tuo.« Deum semper videre, et cum illo semper esse summa aetitia est. »Delectationes,« gaudium et exsultatio erunt mihi sedenti »in dextera tua usque in finem.«



PSALMUS XVI ORATIO DAVID.

Ipsius David, qui eam dictavit, hanc orationem esse intelligamus: qui si Salvatoris nostri eam esse voluisset, sicut solitus est, in finem addidisset.

»Exaudi, Domine, justitiam meam.« Vox prophetae est et totius Ecclesiae, omniumque fidelium utriusque Testamenti. »Exaudi, inquit, Domine, orationem [Col. 0742C] meam.« Qui se justitiam habere cognoscit, confidenter Deum orare potest. »Intende deprecationi meae.« Ejusdem deprecationis repetitio est, sicut et id, quod sequenti scribitur versu:

»Auribus percipe orationem meam, non in labiis dolosis.« Non habent sancti labia dolosa, et ideo mundas, et puras faciunt orationes.

»De vultu tuo judicium meum prodeat, oculi tui videant aequitatem.« Facile in vultu, et in oculis voluntas deprehenditur. Unde et multoties antequam sententia contra reos a judice proferatur, in facie, et oculis ipsius cognoscitur. Tale est igitur ac si diceret: ostende te iratum, averte faciem tuam ab inimicis meis, et in facie tua cognoscant justum esse judicium tuum, et causam meam.

[Col. 0742D] »Probasti cor meum, et visitasti nocte, igne me examinasti, et non est inventa in me iniquitas.« Probavit Deus Abraham, probavit Job et Tobiam, probavit et multos alios, et visitavit in nocte angustiarum et tribulationis. Unde et subditur: »Igne me examinasti, et non est inventa in me iniquitas.« Et certe quam multi probantur adhuc, qui tamen, utrum probentur, ignorant, et mala quae patiuntur non ad [Col. 0743A] probationem sibi esse intelligunt. Recordentur igitur istorum sanctorum, et in ipsis suis tribulationibus gratias agant, ut in ipsis quoque iniquitas non inveniatur.

»Ut non loquatur os meum opera hominum: propter verba labiorum tuorum ego custodivi vias duras.« Quae, inquit, dico, non ad inanem laudem et commendationem 326 dico; quia si hoc facerem, tunc loqueretur os meum opera hominum. Verba labiorum Dei utriusque Testamenti praecepta intelligimus. Quae quicunque tenere, et observare desiderant, duras, et asperas vias eos incedere, et custodire necesse est.

»Perfice gressus meos in semitis tuis; ut non moveantur vestigia mea.« Nemo suis viribus, [Col. 0743B] sine Dei adjutorio ad perfectionem pervenire potest. Unde semper Dei misericordia quaerenda est, qui in via mandatorum suorum pedes nostros confirmet, ut ab his, quae sibi placita sunt, nulla diabolica persuasione moveantur vestigia nostra.

»Ego clamavi, quoniam exaudisti me Deus, inclina aurem tuam mihi, et exaudi verba mea.« Multoties, inquit, clamavi, et adhuc clamo, et tu multoties me exaudisti, et adhuc exaudis. Tu enim, quasi dicat, me semper exaudiendo hanc clamandi fiduciam mihi dedisti, ut ad te clamare et orare nunquam desistam.

»Mirifica misericordias tuas, qui salvos facis sperantes in te.« Quotidie misericordias suas mirificat [Col. 0743C] Deus, quia et peccatores ad se convertit, et in ce sperantes salvos faciens ab iniquorum hominum et insidiis spirituum malignorum liberat. Isti enim sunt, qui resistunt dexterae Dei; isti sunt, qui pugnare non cessant contra Ecclesiam Dei.

»A resistentibus dexterae tuae custodi me, Domine, ut pupillam oculi, sub umbra alarum tuarum protege me a facie impiorum, qui me afflixerunt.« Nihil est, quod majori custodia indigeat, quam pupilla oculi, quae si violata fuerit, lumen amittitur, Huic igitur vir justus se ipsum comparat, ut sine Dei custodia fragilem se, et facile periturum se esse ostendat. Per alas vero Dei quid aliud, quam virtutes intelligamus, sine quibus ad coelestia volare non possumus? Quas si habuerimus, impiorum impetus, [Col. 0743D] et insidias non timebimus; cum de fide Apostolus dicat: »Sancti per fidem vicerunt regna, operati sunt justitiam, adepti sunt repromissiones, obturaverunt ora leonum, exstinxerunt impetum ignis, effugerunt aciem gladii, convaluerunt de infirmitate, fortes facti sunt in bello, etc. (Hebr. XI, 33.)« Fides igitur, et aliae virtutes nos protegunt, et defendunt, sine quarum munitione inimicorum insidias evadere non valemus.

»Inimici mei animam meam circumdederunt.« Ad quid? Ut eam caperent, et deciperent, et suis erroribus implicarent. Sed sicut alibi dicitur: »Anima nostra sicut passer erepta est de laqueo venantium (Psal. CXXIII, 7).«

»Adipem suum concluserunt« Quid per adipem? [Col. 0744A] nisi omnium iniquitatum et deceptionum erassitudinem, et superabundantiam intelligamus? De hoc quoque adipe alibi dicitur: »Prodiit quasi ex adipe iniquitas eorum (Psal. LXXII, 7).« Unde et tauri pingues vocantur, qui tali adipe impinguati sunt. Nunc autem adipem impii et peccatores, tyranni videlicet, Judaei, et haeretici mente conceperunt, in corde concluserunt, memoriae commendaverunt, ut suo tempore contra sanctos Dei dolose, et violenter effunderent. Unde et subditur: »Os eorum locutum est superbiam.« Hoc autem faciebant, quando Christum blasphemabant, et sanctos deridebant, eisque imprecando, dicebant, quod hominem mortuum adorarent; qui de manibus illorum liberare non posset, sicut neque se ipsum de manibus Judaeorum liberare [Col. 0744B] potuit.

»Projicientes me nunc circumdederunt me.« Unde projicientes? vis audire? de domibus nostris, de honoribus nostris, de possessionibus nostris, de habitationibus nostris, de dignitatibus nostris. Sed quare circumdederunt? Ut eos caperent, tenerent, ligarent, flagellarent, et post multos cruciatus morti condemnarent. Hoc autem faciebant, quia Deum nesciebant, neque post hanc vitam aliam esse credebant. Unde et subditur: »Oculos suos statuerunt declinare in terram.« Quia enim aliam vitam ignorabant, sola terrena, et transitoria cogitabant.

»Susceperunt me sicut leo paratus ad praedam, et sicut catulus leonis habitans in abditis.« Quanta [Col. 0744C] crudelitate sanctos Dei interficerent, his paucis verbis demonstratur.

»Exsurge, Domine, praeveni eos.« Exsurge, inquit, Domine, sanctis tuis in adjutorium, praeveni eos, qui illos praevenire et decipere conantur, ut cito pereant et eas quas diligunt divitias amittant. Hoc autem contra Judaeos specialiter dicere videtur, qui primam persecutionem contra Ecclesiam moverunt, et in Jesum Christum Dominum nostrum impias manus mittere non timuerunt. Qui cum sanctos apostolos interficere, et Christi nomen et memoriam penitus de terra auferre conarentur a Romanis praeventi, capti, subversi, et in servitutem deducti sunt.

»Eripe animam meam ab impio.« Eripe, inquit, animam meam ab illo impio Judaeorum populo, qui [Col. 0744D] legem et prophetas male interpretando, multos decepit, et in errorem cadere fecit. »Frameam inimicorum de manu tua.« Frameam inimicorum intelligere debemus omnia instrumenta, et materialia, et spiritualia, quibus et se defendere, et Christianos impugnare possunt. Plures enim suis rationibus, suis syllogismis et argumentationibus, quam materialibus armis Judaei, et haeretici de Christianis interfecerunt. Rogant igitur Dominum sancti, quatenus hanc frameam eis auferat, ne simplicem populum in ea interficere, et decipere valeat. Quod autem ait: »de manu tua,« tale est ac si diceret, virtute, et fortitudine tua. Neque 327 enim tantum ad verba quantum ad loquentis voluntatem attendere debemus.

[Col. 0745A] »Domine, a paucis de terra dispertire eos.« Per paucos enim illos intelligimus, de quibus in Evangelio Dominus ait: »Multi enim sunt vocati, pauci vero electi (Matth. XXI, 14).« Ab his autem in judicio separabuntur mali, quando agni ponentur a dextris, haedi autem a sinistris. »Et supplanta eos in vita ipsorum.« Prius enim quam de hac vita Judaei transeant, se supplantatos fuisse intelligent. Hoc autem erit post mortem Antichristi, quando cognita veritate, illi qui tunc erunt, ad fidem convertentur, de quibus etiam scriptum est: »Convertentur ad vesperam (Psal. LVIII, 7);« et alibi: »In diebus salvabitur Juda (Jer. XXXIII, 16).« Potest et sic intelligi quod ait: »Et supplanta eos,« ac si dixisset: Supplantari eos permitte quod non tantum imprecando, [Col. 0745B] quantum prophetando dixit; quoniam sic futurum esse praevidit.

»De absconditis tuis adimpletus est venter eorum.« Venter, inquit, illorum, id est paucorum, a quibus isti separati sunt. De absconditis tuis, id est secretis tuis adimpletus est. Per quem sapientiae et scientiae thesauros intelligimus, quos nulli alii habent, nisi illi qui Christi fidem et evangelicae praedicationis doctrinam suscipere meruerunt. »Isti vero econtra [(452) 12Kb] saturati sunt porcina.« Quaecunque in lege, et prophetis, et Evangeliorum libris a Domino prohibita sunt, per carnem porcinam significantur. Quod igitur ait: »Saturati sunt porcina,« tale est ac si diceret: Vitiis omnibus et peccatis pleni sunt. Et quaecunque in Scripturis sanctis Dominus [Col. 0745C] facere interdixit, ista facere non timuerunt. »Et reliquerunt quae superfuerunt parvulis suis.« Eamdem enim doctrinam atque errorem, quem post Christi passionem Judaei qui tunc erant, docuerunt et tenuerunt, tenent isti qui modo sunt: tenebunt et illi qui post eos futuri sunt, usque ad eos qui in fine saeculi salvandi sunt.

»Ego autem cum justitia apparebo in conspectu tuo, satiabor, dum manifestabitur gloria tua.« Ego, inquit, propheta, et Ecclesia, et sanctorum omnium multitudo cum justitia, quam te jubente custodivi et tenui, apparebo in conspectu tuo, et satiabor non porcina, ut isti, sed illis tuis deliciis ineffabilibus, quibus angeli utuntur et reficiuntur, [Col. 0745D] dum manifestabitur gloria tua.



PSALMUS XVII.

IN FINEM PUERO DOMINO DAVID, QUI LOCUTUS EST AD DOMINUM VERBA CANTICI HUJUS, IN DIE QUA ERIPUIT EUM DE MANU OMNIUM INIMICORUM EJUS, ET DE MANU SAUL; ET DIXIT:

»In finem,« inquit, haec referenda sunt ad illum videlicet finem, de quo Apostolus ait: »Finis legis Christus est (Rom. X, 4),« qui etiam de se ipso loquitur, dicens: »Ego sum Alpha et Omega, primus et novissimus, initium et finis (Apoc. I, 17).« In [Col. 0746A] finem igitur haec transferantur, et puero Domino David, id est Salvatori nostro adscribantur. David enim manu fortis interpretatur. Sed quis tam fortis ut ille de quo dicitur: »Dominus fortis et potens, Dominus fortis in praelio (Psal. XXIII, 8).« Haec igitur Filius locutus est ad Patrem in die passionis suae, quando ab omnibus inimicorum suorum insidiis liberatus est, et diabolus superatus, qui per Saul significatur, eum jam ulterius persequi cessavit.

»Diligam te Domine, virtus mea, Domine firmamentum meum, et refugium meum.« Loquitur Filius ad Patrem, loquitur humanitas ad divinitatem, suaeque dilectionis, et affectum simul, et causam ostendit: dum suam virtutem, suum firmamentum, [Col. 0746B] suum refugium, suum liberatorem, suum adjutorem et protectorem suum esse dicit. Haec autem eum dixisse puto, cum ad crucem duceretur, in qua se inimicos omnes superare, et de ipso humani generis hoste triumphare non dubitabat. Merito, inquit, diligo te, semperque diligam, quod quidem ipso tantae obedientiae experimento facile probari potest. »Domine virtus mea, Domine firmamentum meum, et refugium meum, et liberator meus, Deus meus, adjutor meus, sperabo in eum.« Prophetarum est subito mutare personas.

»Protector meus, et cornu salutis meae.« Cornu in divina pagina pro fortitudine ponitur, sicut in hoc loco, ubi dicitur: »Vinea facta est dilecto in cornu [Col. 0746C] [(453) 1Kb] olei (Isa. V; 1).« Sequitur:

»Adjutor meus, laudans invocabo Dominum, et ab inimicis meis salvus ero.« Hoc autem fecit in illa hora qua dixit: »Pater, in manus tuas commendo spiritum meum (Luc. XXIII, 46).« 328 Nunc autem ipsam suae passionis breviter historiam narrat.

»Circumdederunt me gemitus mortis.« Hoc autem factum est, quando turba (ut in Evangelio legitur) et qui vocabatur Judas, venit cum gladiis et fustibus comprehendere eum; quando injecerunt manus in Jesum, et tenuerunt eum, et vinctum duxerunt ad principes sacerdotum. In eo vero quod gemitus mortis, et humanae passionis affectus sibi accessisse dicit, verum se hominem esse ostendit, et non phantasticum, ut quidam haeretici praedicaverunt, sed in [Col. 0746D] veritate idem ipse et captus, et ligatus, et crucifixus, et mortuus est. »Et torrentes iniquitatis conturbaverunt me.« Torrentes iniquitatis Judaeos vocat, quia quasi torrens inundans eum, magno impetu et furore super eum in illa nocte venerunt, unde et discipuli perterriti, eo relicto, fugerunt.

»Dolores inferni circumdederunt me.« Per quod datur intelligi magnos et intolerabiles dolores eum in illa nocte et in illo die sustinuisse. Quamvis enim in potestate illius erat, secundum voluntatem suam [Col. 0747A] illos dolores sustinere et mitigare, dignum tamen est quod eos tales fuisse dicit, quales caeteri homines sustinere solent. Quare fideles ejus cognoscant et intelligant, quantum nos dilexerit, qui talia tantaque pro nobis sua sponte sustinere voluit.

»Praevenerunt me laquei mortis.« Laquei mortis illi sunt, qui ea quae capiunt et tenent, et ad mortem trahunt. Tales laquei fuerunt Judaei, qui eum praevenientes, et simul cum Juda proditore super eum irruentes, usque ad mortem eum non dimiserunt.

»Et in tribulatione mea invocavi Dominum, et ad Deum meum clamavi.« Et ipse quid fecit? Sequitur: »Et exaudivit de templo sancto suo vocem meam, et clamor meus in conspectu ejus, et introivit [Col. 0747B] in aures ejus.« Audivimus in Evangelio quid clamaverit et quomodo Deum invocaverit. Audivimus, et nunc ipso dicente, quod exauditus fuerit, quod quidem firmissime credimus, et nullatenus dubitamus. Quod autem ait: »De templo sancto suo.« Quid convenientius quam de se ipso intelligi potest? Templum namque Dei ipse est, in quo, sicut Apostolus ait, inhabitat omnis plenitudo divinitatis corporaliter (Coloss. II, 9). Unde et ipse dicebat: »Solvite templum hoc, et ego in triduo resuscitabo illud (Joan. II, 19).« Quod statim exponens Evangelista, ait, hoc autem dicebat »de templo corporis sui.« In se ipso igitur erat, et ille qui orabat, et ille qui exaudiebat, neque indigebant collocutione, [Col. 0747C] quorum una voluntas et conscientia erat. Unde et dicit: »Et clamor meus in conspectu ejus;« quia neque divinitas ab humanitate, neque humanitas a divinitate aliquando separatur. Huc usque Dominus suae passionis historiam texit, caetera quae sequuntur Ecclesia loquitur de his quae post Christi passionem in ea facta sunt.

»Et commota est, et contremuit terra.« Postquam, inquit, Dominus coelos ascendit, et ubique gentium ad praedicandum discipulos misit, tota terra commota est, aliis defendentibus, aliis impugnantibus veritatem, et tunc quidem completum est, quod Dominus ait: »Nolite putare quia veni mittere pacem in terram; non veni mittere pacem, sed gladium. Ex hoc, inquit, erunt quinque in domo una, et duo in [Col. 0747D] tres, et tres dividentur in duos. Filius pugnabit contra patrem, et filia contra matrem, et nurus contra socrum suam (Matth. X, 34).« Sic igitur terra commota est, et sic contremuit. Timebat enim unusquisque suae parti, ne in tanto conflictu vinceretur.

»Et fundamenta montium conturbata sunt, et commota sunt, quoniam iratus est eis Deus.« Non solum, inquit, terra commota est, verum etiam ipsi montes, et ipsorum montium fundamenta conturbata et commota sunt. Quid enim per montes, nisi potentiores hujus mundi, prudentiores et sapientiores intelligimus? Hoc enim sunt illi ad homines inferiores, quod montes sunt ad loca planiora. [Col. 0748A] Fundamenta vero montium Romani principes mihi esse videntur, qui tunc temporis totum mundum portabant, regebant et sustinebant. Omnes autem isti contra sanctos Dei, et fidem Christianam commoti et conturbati sunt. Quare? »Quia iratus est ei Deus.« Nisi enim eis iratus fuisset, sicut alios ad se trahebat, ita quoque istos ad se traxisset. »Nemo enim venit ad me,« dicit Dominus, »nisi Pater, qui misit me, traxerit eum (Joan. VI, 44).« Unde ipse ait: »Ego scio quos elegerim (Joan. XIII, 18).« Et Apostolus: »Videte vocationem vestram, fratres, quia non multi nobiles inter vos, non multi potentes, sed ignobilia mundi elegit Deus (I Cor. I, 26).« Sciant igitur omnes homines iniqui, et qui veritatem impugnare et Ecclesiam affligere non cessant, quoniam [Col. 0748B] iratus est eis Deus.

»Ascendit fumus in ira ejus, et ignis a facie ejus exardescit.« Hoc est enim quod alibi dicit: »Dominus in ira sua conturbavit eos, et devorabit eos ignis (Psal. XX, 10).« Et illud: »Ignis succensus est in furore meo, et ardebit usque ad inferni novissima (Deut. XXXII, 22).« Hic igitur ille ignis, de quo Dominus in judicio dicturus est: »Ite, maledicti, in ignem aeternum, qui paratus est diabolo et angelis ejus (Matth. XXV, 41).« Si igitur ignis aeternus est, utique et fumus aeternus est. Uterque autem et ignis et fumus magnum tormentum est.

»Carbones succensi sunt ab eo.« Et qui sunt isti carbones, nisi homines iniqui, quales sunt illi quos modo montes et montium fundamenta vocavit? Isti [Col. 0748C] autem semel succensi nunquam amplius exstinguentur, sed semper et sine fine ardebunt.

329 »Et inclinavit coelos, et descendit, et caligo sub pedibus ejus.« Isti sunt illi coeli, de quibus dicitur: »Coeli enarrant gloriam Dei (Psal. XVIII, I),« per quos apostolos intelligimus, quos tunc Dominus inclinavit, quando eos in mundum universum ad praedicandum mittens, ait: »Ite, docete omnes gentes, baptizantes eos in nomine Patris, et Filii, et Spiritus sancti (Matth. XXVIII, 19).« Et magna quidem inclinatio est, quando coeli ad terram, justi ad peccatores, filii Dei ad idololatras et daemoniorum servos mittuntur. Tales erant illi, ad quos vocandos, sanandos, lavandos, illuminandos et resuscitandos [Col. 0748D] apostoli missi sunt. Et non solum eos inclinavit, et misit, verum etiam cum illis abiit et descendit, Sic enim eis promiserat, dicens: »Ecce ego vobiscum sum omnibus diebus usque ad consummationem saeculi (Matth. XXVIII, 20).« Sed quid est, quod ait: »Et caligo sub pedibus ejus?« De peccatoribus namque Apostolus ait: »Fuistis enim aliquando tenebrae, nunc autem lux in Domino (Ephes. V, 10).« Si tenebrae, et caligo. Talis igitur caligo, talesque tenebrae doctrina apostolorum illuminatae sub Christi pedibus se humiliare et jacere gaudent.

»Et ascendit super Cherubim, et volavit super pennas ventorum.« Quos modo superius coelos dixerat, nunc ventos appellat [(454) 1Kb] . Interpretatur [Col. 0749A] enim Cherubim scientiae plenitudo. Et ubi tanta scientiae plenitudo, quanta in sanctis apostolis, quos prius Dei Filius, deinde Spiritus sanctus instruxit et docuit? Et vide elegantiam locutionis in coelis descendere, in Cherubim ascendere dicitur. Neque enim aliter coeli terrae jungi possunt, nisi se inclinarent et descenderent. Super Cherubim vero ascendit ut, eis volantibus, pennas ventorum supergrediatur. Diversae quidem sunt rationes, ut sancti apostoli nunc coeli, nunc Cherubim, nunc nubes, nunc boves, nunc equi vocentur, et aliis nominibus, diversis ex causis illis convenientibus. Ascendit igitur super Cherubim, id est super apostolos suos, quibus, sicut ipse ait, dederat os et sapientiam, cui non possent resistere omnes ejus adversarii. »Ascendit,« [Col. 0749B] inquit, »et volavit.« Ubi? »Supra pennas ventorum.« Bene autem Apostolus volasse dixit, ut eorum celeritatem ostenderet, qui brevissimo tempore totum mundum sua praedicatione repleverunt. Sicut enim alibi dicitur: »In omnem terram exivit sonus eorum, et in fines orbis terrae verba eorum (Psal. XVIII, 4) [(455) 1Kb] . Per ventos enim, sicut diximus, reges et principes, caeterique hujus saeculi potentes significantur, qui hoc mare magnum et spatiosum, id est mundum istum ventilant et perturbant, et vix aliquando quiescere sinunt. Soli enim venti mari dominantur, ibique maxime suam potestatem ostendunt. Super tales igitur Dominus volasse dicitur, quia ejus virtus atque potestas omnes mundi hujus potestates supergreditur, [Col. 0749C] et nihil est quod ejus imperio non subjiciatur. Sive etiam super eos volavit, quia habitationis locum in eis non accepit, sed desuper volans ad alios festinavit.

»Et posuit tenebras latibulum suum [(456) 1Kb] .« Quasi aliquis diceret: Sic ita volavit, et super pennas ventorum volavit, ubi eum quaeremus? Ubi reperiemus? Cui respondetur, »et posuit tenebras latibulum suum.« Dico ergo: »Si Deus lux est, et tenebrae in eo non sunt ullae (Joan. I, 5),« quomodo in tenebris lucet? An fortasse, quia sicut scriptum est, »Deum nemo vidit unquam? (Ibid., 18.) Satis in tenebris est id, quod videri non potest. Aliter tamen in tenebris latet Dominus, ubi ab his, qui pio desiderio eum quaerunt, facile reperitur. Tenebrae enim [Col. 0749D] dicuntur utriusque Testamenti scripturae, quia obscurae sunt, et non ab aliis quam a fidelibus penetrari possunt. Qui igitur Deum quaerit, et eum cognoscere et videre desiderat, has tenebras ingrediatur, et ibi inveniet illam lucem quae illuminat omnem hominem venientem in hunc mundum. Hoc enim significavit Moyses, qui in monte Sinai, ut cum Domino loqueretur, nebulam et caliginem intrasse dicitur. Sequitur:

»In circuitu ejus tabernaculum ejus, tenebrosa aqua in nubibus aeris.« In circuitu, inquit, [Col. 0750A] hujus latibuli, tabernaculum Dei, id est viri religiosi, majorisque scientiae quotidie morantur, ubi suum ingenium exercent, ibi Dei voluntatem et notitiam quaerunt, et quaerendo inveniunt. Cum enim Evangelium, vel alia qualibet divina Scriptura in Ecclesia legitur, et totus populus, qui Dei tabernaculum vocatur, intentis auribus circum assistit, tunc quidem in circuitu praedicti latibuli tabernaculum Dei stare videmus. De quo latibulo adhuc subditur:

»Tenebrosa aqua in nubibus aeris.« Tenebrosus enim et tenebrosa a tenebris denominantur. Quia igitur latibulum in tenebris est, aqua quoque quae in latibulo est, non immerito tenebrosa vocatur [(457) 1Kb] . De quibus videlicet nubibus, quod in sequentibus dicitur, audiamus:

[Col. 0750B] »Prae fulgore in conspectu ejus nubes transierunt.« Prae fulgore hoc in loco una pars est; tale est, ac si diceret: Prae fulgore, id est praeclarae et splendidae 330 nubes, per quas apostolos significari diximus, transierunt. In quorum transitu grando, et carbones ignis facti sunt, undecunque transierunt. In eo vero, quod eos transisse dicit, quantam in praedicatione sollicitudinem habuerint, apertissime manifestat. Non diutius morabantur in uno loco, sed semper de loco transibant ad alium locum. Quid vero per grandinem et carbones ignis, nisi eorum verba et sermones intelligimus, quibus peccatoribus, nisi converterentur et poenitentiam agerent, omnium tormentorum grandinem, aeterni ignis flammas et [Col. 0750C] incendium minabantur? Hanc enim grandinem et hos carbones ignis beatus Joannes Baptista spargebat, cum diceret: »Poenitentiam agite: appropinquavit enim regnum coelorum. Jam securis ad radicem arboris posita est. Omnis arbor, quae non facit fructum bonum, excidetur, et in ignem mittetur (Luc. X, 9).« Bene autem dixit »in conspectu ejus,« quia semper eos respicit Deus, et nunquam eorum obliviscitur.

»Et intonuit de coelo Dominus, et Altissimus dedit vocem suam.« Hic versus superioris versus expositio esse videtur. Sive enim coeli, sive nubes, sive Cherubim apostoli dicantur, eadem significatio est. »Intonuit igitur de coelo Dominus, et Altissimus [Col. 0750D] dedit vocem suam,« quando per ora apostolorum, quos modo superius nubes vocavit, quis ignis, quae grando, qualis cruciatus et quanta tormenta peccatores exspectant, manifestavit. Unde adhuc subditur:

»Misit sagittas suas, et dissipavit eos, fulgura multiplicavit, et conturbavit eos.« Ecce iterum, guae grandinem et carbones ignis dixerat, modo sagittas et fulgura vocat. Tales sagittas et talia fulgura illi duo fratres mittere et jaculari solebant, qui Boanerges, id est filii tonitrui in Evangelio vocantur, [Col. 0751A] Jacobus [(458) 1Kb] et Joannes. »Dissipavit autem eos, et conturbavit,« contra quos has sagittas et fulgura mittebat, non secundum substantiam, sed secundum malitiam. Sic enim dissipare et conturbare eos Dominus volebat, quibus dicebat: »Qui vult venire post me, abneget semetipsum (Luc. IX, 13).« Sic Apostolus se ipsum dissipatum et conturbatum esse ostendit, ubi ait: »Vivo ego, jam non ego, vivit vero in me Christus (Galat. II, 20).« O utinam et nos ita dissipari et conturbari mereamur! Et prius quidem pauci sagittarii et fulguratores fuerunt, sed boni; postea vero crescente numero electorum multiplicati sunt super numerum. Et tunc quidem factum est quod sequitur:

»Et apparuerunt fontes aquarum, et revelata sunt [Col. 0751B] fundamenta [(459) 1Kb] terrae. Ab increpatione tua, Domine, ab inspiratione spiritus irae tuae.« Tot sunt fontes aquarum, quot sunt prophetae et apostoli, omnesque sancti praedicatores, eorumque librorum volumina. Illi quoque digne satis fundamenta orbis terrae dicuntur, quia super eos tota Ecclesia fundata est. Unde Apostolus ait: »Superaedificati super fundamentum apostolorum et prophetarum (Ephes. I, 20).« Isti autem fontes, ut haec fundamenta tunc apparuerunt et revelata sunt, quando Ecclesiae doctores jam super multiplicati, ubique gentium praedicare, peccatores increpare, Scripturas exponere, et in ipsis Scripturis ostendere iram Dei, et indignationem, et tormentorum omnium inundationem, eos [Col. 0751C] exspectare, qui in peccatis suis perseverant, et poenitentiam agere recusant. Huc usque S. Ecclesia de apostolorum praedicatione et gentium conversione locuta est. Hinc vero tyrannorum persecutiones quas passa est, et magnas Dei misericordias, quas in ipsis persecutionibus et inter ipsa tormenta experta est, narrare incipit.

»Misit de summo, et accepit me et assumpsit me de multitudine aquarum: eripuit me de inimicis meis fortissimis, et ab his, qui oderunt me, quoniam confortati sunt super me.« Dicit quia de summo ad se liberandam: sed quid miserit, hic quidem non dicit; alibi vero dicit, ubi ait: »Misit Deus misericordiam suam et veritatem suam, animam meam eripuit de medio catulorum [Col. 0751D] leonum (Psal. LVI, 5).« Quos igitur ibi catulos leonum dicit, hoc in loco aquas multas, et fortissimos inimicos vocat. De talibus autem sancta Ecclesia saepe liberata est, sola Dei misericordia et veritate quam praedicabat opitulante. Misit autem de summo, de se ipso, quem summum bonum de suae divinitatis altissimo secreto; unde veniunt omnia bona, sicut scriptum est: »Omne datum optimum, et omne donum perfectum desursum est, descendens a Patre luminum (Jacob. I, 17).« Sic legitur de talibus; a Deo liberata est, ac si de aquarum multa profunditate vel de leonum faucibus attraheretur.

[Col. 0752A] »Praevenerunt me in die afflictionis meae.« Praevenerunt me, inquit, et quasi incaute praeoccupaverunt cum magna ira, et furore super me irruentes, ad reges et praesides attrahentes, flagellantes, multisque modis insultantes. Sed quid fecit Dominus? »Et factus est, inquit, Dominus protector meus, et eduxit me in latitudinem, salvum me fecit quoniam voluit.« Quia, inquit, me dilexit, et voluit, et amittere noluit, de magnis tribulationibus, et angustiis me traxit, et in latitudinem adduxit. Per latitudinem autem, gaudium, et exsultationem, et securitatem significat.

»Et retribuet mihi Dominus secundum justitiam meam, et secundum innocentiam manuum mearum retribuet 331 mihi.« Et de tribulationibus, inquit, [Col. 0752B] me liberavit, et adhuc de servitio retributionem et mercedem exspecto: quia justus est, et reddet unicuique secundum opera sua. Unde et subditur:

»Quia custodivi vias Domini, nec impie gessi a Deo meo.« Hoc est itaque, unde adhuc retributionem exspectat. Quid est autem vias Domini custodire, nisi ejus mandata observare? Impie autem a Deo agit, qui aliquo casu ab eo separatur.

»Quoniam omnia judicia ejus in conspectu meo sunt semper, et justitiam ejus non repuli a me.« Magnae namque [(460) 1Kb] causae sunt istae exspectandae retributionis. Qui enim vias Domini custodit, et nullo casu ab eo recedit, judicia ejus observat, et tenet, et nunquam justitiam ejus a se repellit, quid amplius facere potest? Et quasi aliquis diceret: Ecce bene [Col. 0752C] hodie [(461) 1Kb] haec omnia fecisti; sed te facturum esse nondum promisti. Ad quod ipsa.

»Et ero immaculatus coram eo, et observabo me ab iniquitate mea.« Et feci, inquit, et faciam, et ad antiquae conversationis pravitatem et iniquitatem nunquam revertar. Unde certa sum (dicit Ecclesia, vel quaecunque fidelis anima) »quia retribuet mihi Dominus secundum justitiam meam, et secundum innocentiam manuum mearum in conspectu oculorum ejus.« Quia manibus opera fiunt, omnia opera quocunque modo fiant per manus significari possunt, et est causa pro effectu. Quod autem dicit: »in conspectu oculorum ejus; talia sua opera ostendit, quae Deo placeant, et ejus visionem mereantur. [Col. 0752D] Nunc autem mutat personam, et ad ipsum Dominum suae locutionis sermonem dirigit.

»Cum sancto sanctus eris, et cum viro innocente innocens eris, et cum electo electus eris, et cum perverso subverteris.« Hoc autem his verbis dicere videtur; quia Dominus sanctus est, sanctos non deseret, et quia innocens est, innocens non nocebit, et quia populo suo electus est, et electum suum non derelinquet. Quod autem sequitur: »Et cum perverso subverteris,« sic est accipiendum, sicut et multa alia, quae quamvis ipse non faciat, facere tamen dicitur, quia facientes quodammodo imitari videtur. Cum [Col. 0753A] enim nunquam poeniteat vel irascatur, et poenitere tamen et irase, dicitur, cum poenitentis et irascentis affectum ostendit. Sic igitur cum idem semper, et immutabilis sit, subverti tamen, et a propria voluntate mutari videtur, cum cum quem prius dilexerat, postea propter suam perversitatem a se repellit. Unde et sequitur:

»Quoniam tu populum humilem salvum facies, et oculos superborum humiliabis.« In populo namque humili, quem Dominus salvum faciet, omnes quos modo superius dixit, et sancti, et innocentes, et electi continentur. Per superbos vero, qui humiliandi sunt, soli perversi significantur.

»Quoniam tu illuminas lucernam meam Domine Deus, illumina tenebras meas.« Lucerna Ecclesiae [Col. 0753B] episcopi sunt, et sacerdotes, omnesque alii quorum verbis et exemplis caetera multitudo illuminatur. De tenebris autem Apostolus dicit: »Fuistis aliquando tenebrae, nunc autem lux in Domino (Ephes. V, 10).« In corpore autem ecclesiastico, et boni, et mali, et usti, et peccatores, et perfecti, et imperfecti, et sapientes, et insipientes continentur. Inter hos autem multi sunt, qui tenebrae vocantur. Si enim boni ideo lucerna dicuntur, quia alios illuminant; quare et mali tenebrae non dicantur, qui verbis et exemplis alios excaecant? Pro talibus igitur orat Ecclesia, ut illuminentur, ne tenebrarum principem sequentes in majores tenebras demergantur. Nam et ipse inde tenebrarum princeps dicitur, qui iniquorum hominum princeps est, qui tenebrae dicuntur.

[Col. 0753C] »Quoniam a te eripiar a tentatione, et in Deo meo transgrediar murum.« Ideo, inquit, rogavi te, ut illumines tenebras meas, qui magnam in illis patior tentationem, a qua videlicet, nisi a te et per te liberari non possum. Tu igitur et meis precibus, et tua benignitate eos illuminabis, et a suis tentationibus liberabis; et ego in te Deo meo et protectore meo transgrediar murum. Magnus inter nos, et Deum murus positus est, quem nisi divino adjutorio transire non possumus. Per hunc autem murum malignorum spirituum incitamenta, et vitiorum omnium impedimenta intelligimus. Nunc iterum mutat personam, et laudes Domini, cui loquebatur, quasi exaudita praedicat et extollit.

[Col. 0753D] »Deus meus, impolluta via ejus.« Qualis, inquit, est hic Deus meus, quam clemens, quam benignus, quam verax; qui nulli mentitur, et nunquam deserit sperantes in se. »Impolluta via ejus.« Omnia opera ejus pura et sancta, et omnes viae ejus misericordia et veritas: »Eloquia Domini igne examinata protector est omnium sperantium in se (Psal. XVII, 31).« Eloquia, inquit, Domini igne sunt examinata, et in tribulationibus, et angustiis, omnium tormentorum incendiis a fidelibus probata, quia quaecunque illis promisit, fideliter adimplevit. Et hoc est, quod dicit: »Protector est omnium sperantium in se.«

»Quoniam quis Deus praeter Dominum? aut quis [Col. 0754A] Deus praeter Deum nostrum?« Unde 332 et alibi dicitur: »Omnes dii gentium daemonia, Dominus autem coelos fecit (Psal. XCV, 3).«

»Deus qui praecinxit me virtute, et posuit immaculatam viam meam.« Tanta virtute praecincta est Ecclesia, ut tunc quoque vincat, quando vincta esse putatur. Nulla sibi major victoria est, nullus triumphus major, quam tormentis non succumbere, et [(462) 1Kb] patiendo patientiam non amittere. Unde et viam suam immaculatam esse dicit, quia inter ipsa tormenta fidem custodivit, et recto et inviolato itinere ad Deum ivit.

»Qui perfecit pedes meos tanquam cervi, et super excelsa statuit me.« Pedes animae bona opera sunt, virtutes et mores honesti, quibus in via [Col. 0754B] mandatorum currit, quibus sustinetur atque portatur, et super excelsa coelorum statuitur et exaltatur. Ipsi autem pedes cervorum pedibus comparantur, quia cito facilique cursu ad statutum locum eam perducunt.

»Qui docet manus meas ad praelium, et posuit ut arcum aereum brachia mea.« Per manus et brachia bonus intellectus et bona intentio significantur, qui sapienter a Domino edocti contra omnes iniquorum insidias viriliter praeliantur.

»Et dedisti [(463) 1Kb] protectionem salutis tuae, et dextera tua suscepit me, et disciplina tua ipse me docebit.« Securus ad praelium vadit, qui tali protectione salvatur, tali dextera suscipitur, et tali disciplina docetur.

[Col. 0754C] »Dilatasti gressus meos subtus me, et non sunt infirmata vestigia mea.« Sive, inquit, fugere, sive hostes persequi volui, validos et veloces gressus, et vestigia habui. Utrumque enim utile est et fugere et pugnare, ubi necesse est. Fugiunt illi, qui peccandi timore ubicunque se abscondunt, vel qui peccandi instrumenta a se repellunt. Illi vero persequuntur, qui dura poenitentia vitia superant, et qui orationibus et jejuniis ipsos malignos spiritus a se repellunt. Sed qui hoc non intelligit, martyrum agones et beatorum Benedicti, Antonii et Hilarionis historias legat.

»Persequar inimicos meos, et comprehendam illos, et non convertar, donec deficiant. Affligam illos, [Col. 0754D] nec poterunt stare.« Qui sic loquitur non timet inimicos, nec fugere, sed pugnare desiderat. Beati illi, qui sic pugnant, qui omnia vitia, omnesque voluptates, carnisque concupiscentias in se interficiunt. Hoc enim significavit Dominus per Moysen, ubi omnes gentes, quae terram promissionis possidebant, usque ad internecionem interficere jussit.

»Cadent subtus pedes meos.« Quod per pedes virtutes et bona opera significentur, modo superius diximus, quibus videlicet omnis vitiorum exercitus vincitur et concultatur. Ecce iterum Ecclesia mutat personam, et ad ipsum Dominum suae locutionis verba convertit.

[Col. 0755A] »Et praecinxisti me virtute ad bellum [(464) 1Kb] .« In hoc praelio, de quo Ecclesia modo loqui incipit, non solum contra vitia et malignos spiritus, verum etiam contra tyrannos, Judaeos et haereticos se pugnasse ostendit. »Et praecinxisti me virtute ad bellum.« Tanta enim virtute praecinxit Dominus sanctos suos atque munivit, ut nullo tormentorum genere, nulla philosophorum disputatione vinci potuissent.

»Supplantasti omnes insurgentes in me subtus me« Quid est supplantasti, nisi cadere fecisti? Unde et modo dixit: »Cadent subtus pedes meos.« Hoc autem de Judaeis specialiter dicere videtur, qui ubique Christianis subjecti sunt, et neque armis, neque rationibus eis resistere possunt. Unde et subditur. »Et inimicorum meorum dedisti mihi [Col. 0755B] dorsum [(465) 1Kb] .« Nam et ubique gentium dispersi et perditi sunt [(466) 1Kb] , et non faciem ad resistendum habent, sed et solum dorsum ad flagella paratum. De quibus adhuc subditur.

»Clamaverunt, nec erat qui salvos faceret, ad Dominum, nec exaudivit eos.« Magnum argumentum est, eos a Deo reprobatos esse, quia tempore suae obsidionis, quando a Romanis capti sunt, jam per mille annos [(467) 1Kb] , et amplius ad Dominum clamare non cessant, nec tamen exauditi sunt, cum prius quidem in omnibus suis afflictionibus parvo tempore castigati semper a Deo exauditi et liberati fuerint.

»Et comminuam illos, ut pulverem ante faciem venti, ut lutum platearum delebo eos.« Hoc autem [Col. 0755C] loco digne satis Domini persona introducitur ad verba Ecclesiae respondentis. Dixerat enim modo Ecclesia, quia clamaverunt Judaei ad Dominum, nec exaudivit eos. Cui ipse, nec exaudivi, inquit, nec exaudiam, sed »comminuam illos ut pulverem ante faciem venti, et ut lutum platearum delebo eos.« Et hoc quidem ex maxima parte jam factum est, et adhuc in judicio futurum est. Sed, quia de Judaeis loqui coeperat, ad Patrem conversus de illorum conqueritur infidelitate. Et hoc est, quod dicit:

»Eripies me de contradictionibus populi, constitues me in caput gentium. Populus, quem non cognovi, servivit mihi, ab auditu auris obedivit mihi. Filii alieni mentiti sunt mihi, filii alieni inveteraverunt, et claudicaverunt a semitis tuis.« [Col. 0755D] Eripies me, inquit, o Pater, de contradictionibus hujus populi, qui semper mihi et contradixit 333 et contradicit, et meam doctrinam suscipere noluit. »Et constitues me in caput gentium,« quas ego pro Judaeis in haereditatem suscepi. Quia quasi dicat; populus gentium, quem ego prius non cognovi, et meae gratiae, et benevolentiae alienum, et extraneum feci, audito meo nomine, protinus mihi et servivit, [Col. 0756A] et obedivit. Econtra vero [(468) 1Kb] »filii alieni mentiti sunt mihi,« quos ego semper usque ad meae passionis tempora, ut proprios et charissimos filios custodivi. »Filii alieni inveterati sunt« in peccato inobedientiae suae, sive etiam quia solius litterae vetustatem sequentes novam doctrinam suscipere noluerunt. Quod autem ait: »Et claudicaverunt a semitis tuis,« ab intelligentia legis et prophetarum, per quam incedere debebant, eos declinasse et aberrasse significat. Huc usque Dominus. Hinc vero Ecclesia, sicut coeperat, suam continuat orationem.

»Vivit Dominus, et benedictus Deus meus, et exaltetur Deus salutis meae.« Vivit, inquit, Dominus cujus resurrectioni Judaei contradicunt, et ipse sit [Col. 0756B] per omnia benedictus, ipse exaltetur super omnes inimicos suos, qui sua morte me salvavit, et de cunctis periculis liberavit. Sequitur:

»Deus, qui das vindictam mihi, et subdidisti populos sub me. Liberator meus, Domine, de gentibus iracundis, et ab insurgentibus in me exaltabis me; a viro iniquo eripies me.« Deus, inquit, qui das vindictam mihi, et in hoc saeculo ex parte, et ex futuro ex toto, et subdidisti populos sub me, quosdam videlicet sua sponte ad obediendum, caeteros vero resistere non valentes; tu, inquam, qui liberator es meus de gentibus iracundis, per quas Judaeos, haereticos, et tyrannos intelligimus, spero, et confido, dicit Ecclesia, et certa sum, quia sicut semper fecisti, sic semper mihi facies! Quid?

[Col. 0756C] »Et ab insurgentibus in me exaltabis me, et a viro iniquo eripies me.« Vir iste iniquus, et isti insurgentes, Antichristus cum omni suo exercitu convenienter intelligi potest. Dicit igitur, quia sicut a primis suis persecutoribus liberata est, ita et ab ultimis cum Dei adjutorio liberabitur.

»Propterea confiteber tibi in populis, Domine, et nomini tuo psalmum dicam.« Promittit se omni tempore in populis, qui ubique gentium dispersi sunt, Deum laudare, ejusque nomini jubilare, qui sic semper et ubique ad eam exaudiendam, et liberandam praesto est.

»Magnificans salutare regis ipsius, et faciens misericordiam Christo suo David, et semini ejus usque in saeculum.« Tibi, inquit, confitebor, qui [Col. 0756D] magnificans magnificasti salutare regis ipsius. Cur ipsius? Ipsius videlicet populi, de quo modo Dominus superius ait: »Populus, quem non cognovi, servivit mihi.« Hujus enim regis salutem ita magnificavit Deus, ut non solum ipsum, verum etiam omnes illos salvaret, qui credunt in ipso. Unde et subditur: »Et faciens fecisti misericordiam Christo suo David, et semini ejus usque in saeculum.« Hic [Col. 0757A] autem modus locutionis in divina pagina saepe reperitur: ut exspectans exspectavi: et euntes ibant; et venientes venient, et gaudens gaudebo, et faciens facies, et similia.



PSALMUS XVIII. IN FINEM PSALMUS DAVID.

Iste psalmus David ad finem, ad Christum, ad Ecclesiam, et ad illos referatur, qui dicunt: »Nos umus ad quos fines devenerunt (I Cor. X, 11).«

»Coeli enarrant gloriam Dei, et opera manuum ejus annuntiat firmamentum.« Multis ex causis SS. apostoli coeli dici possunt, sive quia in tota Ecclesia excellentiores et majores sunt, sive quia in ambitu sui principatus universa concludunt; sive quia divina secreta celant et continent; sive quia templum [Col. 0757B] Dei sunt, et Spiritus Dei visibiliter eis datus plenissime habitat in ipsis; sive quia ad coeli similitudinem cunctis virtutibus, quasi quibusdam clarissimis stellis caelati et variati sunt. Isti enarrant gloriam Dei, isti annuntiant opera manuum ejus. Qui non immerito firmamentum vocantur, quoniam in illorum fidem tota Ecclesia et firmata, et fundata est. Unde et Apostolus dicit: »Superaedificati super fundamentum apostolorum et prophetarum (Ephes. I, 20).« Tales igitur digni fuerunt, qui ad gloriam Dei praedicandam in totum mundum mitterentur. Neque digniori nomine, propheta, qui in hoc psalmo loquitur, eos vocare potuit, quam coelum et firmamentum.

Dies dici eructat verbum, et nox nocti indicat [Col. 0757C] »scientiam.« Hoc ipsum significat dies diei eructat verbum, quod significat: »Coeli enarrant gloriam Dei.« Quos enim modo coelos dixerat nunc dies vocat, quos ipse Filius Dei in Evangelio lucem nominat, dicens: »Vos estis lux mundi (Matth. V, 14).« Nam et hoc nomen honoris est, et dignitatis 334. Eructat igitur dies verbum diei, quando sancti apostoli populo Christiano, qui et ipse dies est, vero lumine illuminatis evangelicae praedicationis verbum annuntiant. Sed o scelus, et malum intolerabile! quia sicut eructat dies verbum Dei, ita et nox nocti scientiam indicat. Si enim apostoli et omnes fideles dies vocantur: quare haeretici omnesque infideles nox non dicantur? Quando igitur isti suum errorem, suamque [Col. 0757D] caecitatem suis auditoribus praedicant, tum procul dubio et nox nocti suam scientiam indicat.

»Non sunt loquelae, neque sermones, quorum non audiantur voces eorum.« Hoc est enim, quod alibi dicitur: »Loquebantur variis linguis apostoli magnalia Dei (Act. II, 11).« Omnibus linguis loquebantur, et pleni Spiritu sancto totius sapientiae et scientiae sermones resonare faciel ant. Ubi?

»In omnem terram exivit sonus eorum, et in [Col. 0758A] fines orbis terrae verba eorum.« Et quid dicebant? Sequitur:

»In sole posuit tabernaculum suum, et ipse anquam sponsus procedens de thalamo suo. Exsultavit ut gigas ad currendam viam: a summo coelo egressio ejus. Et occursus ejus usque ad summum ejus, nec est qui se abscondat a calore ejus.« Haec est prima praedicatio apostolorum, in qua Christi nativitas, ascensio, et ultimum judicium brevissime continentur. Tabernaculum Christi ipsa ejus humanitas est, in qua, ut Apostolus ait, inhabitat omnis plenitudo divinitatis corporaliter (Col. II, 9). Hoc autem posuit Dominus in sole, quia cunctis gentibus revelavit. Quod enim in sole non est, in tenebris est et videri non potest. Sola igitur illa in [Col. 0758B] sole sunt, quae videri possunt, et in tenebris non sunt. Unde et alibi dicit: »Notum fecit Dominus salutare suum, ante conspectum gentium revelavit justitiam suam (Psal. XCVII, 2).« Secundum humanitatem igitur Salvator noster in sole est, secundum divinitatem super solem; quia secundum humanitatem videri potuit, secundum divinitatem videri non potuit. Procedens autem tanquam sponsus de thalamo suo, id est de utero virginali, ubi illud conjugium ineffabile factum est, ubi divinitas humanitati ineffabiliter conjuncta est. »Exsultavit ut gigas ad currendam viam.« Hoc est autem illa via de qua alibi dicit: »De torrente in via bibit, propterea exaltavit caput [(469) 1Kb] (Psal. CIX, 8).« In quo manifeste ostenditur, quia omnes, quae de eo scribuntur, [Col. 0758C] sua sponte sustinuit passiones. Via igitur illius fuit de virgine nasci, miracula facere, mori, resurgere et tandem post omnia coelos ascendere. Sed quare dicitur, »ut gigas?« Ut gigas enim factus est Dominus, quia fortis et insuperabilis. Insuper autem et gigantes geminae naturae esse putabantur. Sic enim in Genesi scriptum est, quia »videntes filii Dei filias hominum, quod essent pulchrae, acceperunt sibi uxores, ex omnibus quas elegerant (Gen. VI, 2);« de quibus postea gigantes nati esse narrantur. Et hoc dictum sit secundum opinionem hominum [(470) 1Kb] . Fuit autem »a summo coelo egressio ejus, et occursus ejus usque ad summum ejus,« quia sicut ipse ait: »Exivi a Patre, et veni in mundum, iterum relinquo mundum, et vado ad Patrem (Joan. XVI, 28).« [Col. 0758D] Per summum itaque coelum Deum Patrem intelligamus, qui super omnia est, et supra quem nihil est. A summo ergo usque ad summum dicere nihil aliud est, quam dicere, per omnia Patri aequalis est. Quod autem dicit: »Non est qui se abscondat a colore ejus,« dupliciter intelligi potest, ut vel de calore Spiritus sancti, vel de calore aeterni incendii intelligatur. Neque enim fieri potest, ut unum istorum [Col. 0759A] homo non sentiat. Qui igitur in hac vita Spiritus sancti calore inflammatur illius caloris incendium non sustinebit. Finita autem hac prima apostolorum praedicatione, secundam videamus, in qua de lege Domini et justitia, de timore et de judiciis ejus plenissime disputat.

»Lex Domini irreprehensibilis, convertens animas, testimonium Domine fidele, sapientiam praestans parvulis.« Audite, inquiunt apostoli, intelligite, percipite legem Domini quia lex Domini sancta et irreprehensibilis est, non subvertens, non decipiens, neque interficiens animas, sed potius convertens, et salvans, et ad beatitudinem perducens. Unde subditur: »testimonium Domini fidele.« Fidele quidem, quia neminem decipit, nulli mentitur, [Col. 0759B] sed omnibus veritatem dicit, et ipsis »parvulis sapientiam praestat.« Per legem autem, et per testimonium unum atque idem significatur. Possumus autem per parvulos illos intelligere, de quibus Dominus ait: »Nisi conversi fueritis, et efficiamini sicut parvuli, non intrabitis in regnum coelorum (Matth. XVIII 3).« Sed qualiter parvuli esse debeamus, Apostolus docet: »Nolite, inquit, parvuli effici sensibus, sed malitia parvuli estote (I Cor. XIV, 20).«

»Justitiae Domini rectae, laetificantes corda; praeceptum Domini lucidum, illuminans oculos.« Ecce iterum aliis nominibus eamdem legem Domini vocat. Omnis enim scriptura quae malum interdicit, et bonum 335 agere praecipit, lex Domini est. Cui videlicet legi quicunque obedit, et credit, secundum [Col. 0759C] interiorem hominem, et laetificatur, et hilaratur. Sicut e contra qui aliter agit, caecus est, et in tenebris ambulat, et magnus moeror, et tristitia eum exspectat.

»Timor Domini sanctus permanens in saeculum saeculi.« De hoc timore alibi dicitur: »Initium sapientiae timor Domini (Eccli. I, 16).« Nemo igitur ad hujus legis notitiam pervenire, et eam, quae in ipsa continetur, sapientiam habere potest, nisi prius in Deum credat, ipsum timeat et adoret. Est autem timor Domini sanctus et aeternus, quia eos, in quibus est, sanctos et aeternos facit. »Judicia Dei vera justificata in semetipsa;« sive legem, sive praeceptum, sive testimonium, sive justitias, sive judicia dicas, nulla differentia est. Sunt autem judicia Dei vera et [Col. 0759D] naturaliter vera, non aliunde, nisi in semetipsa justificata, neque indigent probatione, quia naturali veritate muniuntur.

»Desiderabilia super aurum, et lapidem pretiosum multum, et dulciora super mel et favum.« Quid enim tam desiderabile, ut sapientia, ut justitia, ut veritas, ut ipsa sui Creatoris agnitio. Omnia enim haec, et quaecunque alia viri justi et timentis Deum desiderare possunt quae in lege Domini continentur. Unde et primo psalmo de viro justo dicitur: quia »meditabitur in lege Domini die ac nocte.« Et inde apparet quia dulcior sibi est super mel et favum, qui ejus captus amore nullo tempore ab ea separatur.

[Col. 0760A] »Nam et servus tuus custodit ea, in custodiendo illa retributio multa.« Ideo, inquit, servus tuus legem tuam et judicia tua diligit et custodit, ideo super omnia quaecunque sunt, dulciora et desiderabiliora habet, quia in custodiendo illa multam se retributionem habere non dubitat.

»Delicta quis intelligit? Ab occultis meis munda me, Domine, et ab alienis parce servo tuo.« Quicunque, inquit, intelligit delicta sua, quicunque cognoscit peccata sua, dicat mecum: »Ab occultis meis munda me, Domine.« Hoc enim ipse fecit, quando cum Bersabea peccavit, et Uriam interfecit. Multum enim valet, sicut scriptum est, deprecatio justi assidua. De alienis autem peccatis Apostolus ait: »Nemini cito manum imposueris, neque communices [Col. 0760B] peccatis alienis (I Tim. V, 22);« et stultum est aliena fovere peccata, cui non sufficit plangere sua.

»Si mei non fuerint dominati, tunc immaculatus ero, et emundabor a delicto maximo.« Hoc est autem quod Apostolus dicit: »Non regnet peccatum in vestro mortali corpore (Rom. VI, 12).« In illis enim regnat peccatum et dominatur, qui non solum cogitant et faciunt; verum etiam in ipso perseverant. Qui si convertantur et ad poenitentiam redeant, tunc immaculati erunt, sicut scriptum est: »Quacunque hora peccator conversus fuerit, et ingemuerit, vita vivet, et non morietur (Ezech, XXXIII, 11).« Et tunc quidem emundabitur a delicto maximo, per quod nullum aliud convenientius intelligitur, quam perseverantia in peccato. Hoc est enim illud peccatum quod [Col. 0760C] non dimittetur hominibus neque in hoc saeculo, neque in futuro; de quo et Apostolus ait: »Secundum duritiam tuam, et cor impoenitens thesaurizas tibi iram in die irae, et revelationis justi judicii Dei (Rom. II. 5).« Merito igitur hoc peccatum maximum dicitur, si quidem nunquam a Domino dimittitur. Si autem legatur (ut quidam codices habent) si mei non fuerint dominati, de malignis spiritibus intelligetur, qui tanto tempore hominibus dominantur, et non amplius, quanto tempore in peccato perseverant. Sequitur:

»Et erunt, ut complaceant eloquia oris mei, et meditatio cordis mei in conspectu tuo semper.« Si autem ab hoc maximo peccato mundatus fuero, tunc et verba mea et cogitationes meae tibi placebunt, [Col. 0760D] et tua visione digna in conspectu tuo semper erunt. Tanta est misericordia Creatoris nostri, ut una eademque hora fiat et poenitentia, et remissio.

»Domine adjutor meus, et redemptor meus.« Ipse qui redemit, ipse adjuvat, ne in servitutem iterum redeamus. Quod nisi fecisset, illa tanti pretii redemptio nihil profuisset.



PSALMUS XIX. IN FINEM PSALMUS DAVID.

In finem quidem haec referuntur, id est ad Christum, et ad tempora Christi. Ipsius tamen Prophetae vox est, qui ista scripsit. Unde et bene dicitur psalmus David [(471) 1Kb] .

[Col. 0761A] »Exaudiat te Dominus in die tribulationis, protegat te nomen Dei Jacob.« Christo Domino nostro Propheta loquitur, et ipsam illius divinitatem pro ejusdem ipsius humanitate interpellat. Exaudiat, inquit, Dominus, qui in te est, qui secundum humanitatem tuam tibi Dominus est. Quando? »In die tribulationis,« hoc est in tempore passionis, protegat te nomen Dei Jacob.« Qui modo indigne satis tantam persecutionem pateris a filiis Jacob. Non cognoscunt nomen tuum, 336 non credunt te illum esse, qui quondam Moysi interroganti, quod tibi nomen esset, respondit: »Ego sum Deus Abraham, Deus Isaac, et Deus Jacob, hoc est nomen meum (Exod. III, 6).« Ille igitur te protegat, cujus nomen hoc est. Quod nihil aliud est dicere, nisi tu ipse protege te ipsum, [Col. 0761B] quoniam tu ipse, qui secundum divinitatem es Deus Jacob, modo secundum humanitatem interficeris a filiis Jacob.

»Mittat tibi auxilium de sancto.« De quo sancto? De te ipso; tu enim es Sanctus sanctorum, in cujus adventu cessavit unctio. Unde non aliunde quaeras auxilium, quia in te est, qui et tibi, et omnibus nobis auxilium praestat.

»Et de Sion tueatur te.« Potest autem per Sion ipse Salvator noster intelligi. Nam et ipse mons est, et non qualiscunque, sed omnibus aliis sublimior: »Mons Dei mons coagulatus, mons pinguis, in quo beneplacitum est Deo habitare (Psal. LXVII, 16).« Idem significat: »de Sion tueatur te,« quod significat: [Col. 0761C] »mittat tibi auxilium de sancto.« Si autem et sic dicatur: »de Sion tueatur te,« id est ab his qui habitant in hac destruenda Sion, te protegat et defendat; non erit inconveniens, quia ipsi sunt qui eum occiderunt.

»Memor sit Dominus omnis sacrificii tui, et holocaustum tuum pingue fiat.« Ipse est enim sacerdos magnus secundum ordinem Melchisedech, qui admirabili potentia panem et vinum in sui corporis et sanguinis substantiam vertit, suisque discipulis dedit, dicens eis: »Accipite, et comedite: hoc est corpus meum: et hic est calix novi testamenti in meo sanguine (Matth. XXVI, 26).« Altera vero die postquam hoc fecit, se ipsum in ara crucis pro nobis immolavit; et tunc quidem fecit illud pingue [Col. 0761D] et suave, et Deo acceptabile holocaustum, quo primum, et originale peccatum deletum est, et humanum genus gratiae Dei reconciliatum est. Hujus autem holocausti odore suavissimo et coelum, et terra repleta est, ut merito de ipso dicatur: »Odoratus est Dominus odorem suavitatis (Gen. VIII, 21).« Et hoc quidem holocaustum omnia illa holocausta significabant, quae a patriarchis et prophetis ab ipso mundi initio immolata sunt.

»Tribuat tibi Dominus secundum cor tuum, et omne consilium tuum confirmet.« Desiderium namque cordis ejus, et consilium hoc fuit, ut pro salute nostra moreretur, et resurgeret, coelos ascenderet, et Spiritum Paracletum suis discipulis mitteret, quo mundum illuminaret, et ad se converteret. Hoc autem [Col. 0762A] consilium et desiderium, sicut ante multum tempus Propheta oraverat, ipso Domino volente et disponente jam completum est.

»Laetabimur in salutari tuo, et in nomine Dei nostri magnificabitur.« Ideo, inquit, haec oramus et precamur, quia de salute tua laetabimur, sive tibi a Domino data, sive nobis a te concessa. Et in nomine Domini Dei nostri, id est in nomine sancto tuo, quo Christiani vocabimur, erit magnificatio, exaltatio, et gloriatio nostra. Unde adhuc id ipsum orantes, et deprecantes universaliter dicimus.

»Impleat Dominus omnes petitiones tuas.« Hoc autem cum Propheta dixisset, suasque orationes per Spiritum sanctum exauditas esse cognosceret, cogitabundus ait: »Nunc cognovi quoniam salvum faciet [Col. 0762B] Dominus Christum suum.« Quid apertius? Quid manifestius? Miseri Judaei vel nunc cognoscite de Christo haec pronontiata fuisse. »Et exaudiet illum de coelo sancto suo.« Quod sicut superius exposuimus, de se ipso intelligamus: »In potentatibus salus dexterae ejus;« vere in potentatibus, quia nullus alius unquam cum tanta gloria, tanto honore, talique triumpho inimicos superavit.

»Hi in curribus et hi in equis, nos autem in nomine Domini Dei nostri magnificabimur.« Caeteri, inquit, in curribus et equis glorientur, praelientur et magnificentur, nobis autem hoc solum sufficit, ut in nostris necessitatibus nomen Domini invocemus; quoniam »omnis qui invocaverit nomen Domini salvus erit (II Tim. II, 19).«

[Col. 0762C] »Ipsi obligati sunt et ceciderunt, nos vero surreximus et erecti sumus.« Docet nos Propheta, quia illi, qui derelicto divino adjutorio, in saecularibus adjutoriis spem suam ponunt, inde obligati et impediti citius cadunt, unde victoriam exspectant. Sancti vero in Deo solo spem habentes, nunquam ejus auxilio et consolatione destituentur.

»Domine, salvum fac regem, et exaudi nos in die qua invocaverimus te.« Quantum rex et propheta David hunc nepotem, seu potius filium suum (sic in pluribus locis vocatur Dominus) semper dilexerit, in eo manifestissime ostendit, quod pro eo etiam exauditus orare non cessat. »Et exaudi nos, inquit, in die qua invocaverimus te« in nomine ipsius, [Col. 0762D] quatenus adimpleatur id quod suis discipulis promisit, dicens: »Si quid petieritis Patrem in nomine meo, dabit vobis (Joan. XVI, 23).«



337 PSALMUS XX. IN FINEM PSALMUS DAVID.

Hic titulus, et superior eamdem habent expositionem, et sicut in illo, ita et in isto Propheta loquitur de Christo.

»Domine, in virtute tua laetabitur rex, et super salutare tuum exsultabit vehementer.« Ecce iterum amorem suum et sollicitudinem Propheta ostendit, quam de Salvatoris nostri humanitate corde gestabat. Atque a fine superioris psalmi incipere videtur. Dixerat enim: »Domine salvum fac regem;« nunc autem de eodem rege dicit: »Domine, in virtute tua [Col. 0763A] laetabitur rex, et de salute tua exsultabit vehementer.« In quibus verbis et suam orationem exauditam esse, et Christi salvationem, et victoriam apertissime ostendit. Neque enim aliter laetari et exaltari potuisset, nisi ejus voluntas et desiderium adimpletum fuisset. Unde et subditur:

»Desiderium animae ejus tribuisti ei, et voluntate labiorum ejus non fraudasti eum.« Quamvis enim voluntas non in labiis, sed in corde sit, labiorum tamen voluntas esse dicitur, quia quae voluntas in corde sit, in labiis ostenditur.

»Quoniam praevenisti eum in benedictione dulcedinis.« Prius enim quam Salvator noster de virgine nasceretur, omnes patriarchae et prophetae eum benedictione dulcedinis benedixerunt.

[Col. 0763B] »Posuisti in capite ejus coronam de lapide pretioso.« ---»Nemo coronabitur (dicit Apostolus) nisi qui legitime certaverit (II Tim. II, 5).« Dignum ergo fuit, ut Salvator noster coronaretur, cujus praelium et victoria tam famosissima narratur. Corona Christi Ecclesia est, quae tota de lapidibus pretiosis constructa et fabricata est. Sic enim et Apostolus illis, quos ad fidem converterat, ait: »Fratres mei, gaudium meum et corona mea, sic state in Domino charissimi (Phil. IV, 1).« Hoc igitur modo locutionis illi, qui sunt causa coronae, accipiuntur pro ipsa corona. Possumus autem per coronam ipsam victoriam intelligere, quae videlicet ipsius coronae causa est, quae, si justa et rationabilis fuerit, tunc de lapide pretioso facta est. Unde e contrario dicitur: [Col. 0763C] »Vae coronae superbiae ebriis Ephraim (Isa. XXVIII, 1).«

»Vitam petiit a te.« Petiit quidem, quando dixit: »Pater, si possibile est, transeat a me calix iste (Matth. XXVI, 39).« Et tu quid fecisti? »Et tribuisti ei longitudinem dierum in saeculum saeculi.« Plus, inquit, fecisti, quam ipse rogabat, quoniam ipse paucorum dierum vitam postulabat; tu vero »tribuisti ei longitudinem dierum in saeculum saeculi.«

»Magna est gloria ejus in salutari tuo, gloriam et magnum decorem impones super eum.« Quomodo?

»Quoniam dabis eum in benedictionem in saeculum saeculi.« Et super haec omnia, »laetificabis [Col. 0763D] eum in gaudio cum vultu tuo.« Haec omnia valde potiora sunt, quam haec vita praesens; quoniam haec omnia aeterna sunt; praesens vero vita cum omnibus bonis suis caduca est et cito transiens.

»Quoniam rex speravit in Domino, et in misericordia Altissimi non commovebitur.« Merito, inquit, Domine, omnia haec sibi fecisti, et si necesse fuerit majora facies; quoniam in te semper speravit et non in se, sed in tua misericordia confidit. Unde et multum tibi sit commendatus, quia nihil est, vel erit, quod eum a te commovere et separare valeat in aeternum. Saepe jam diximus, quia quoties de Christo talia scribuntur, omnia ad humanitatem referenda sunt, quam modo tam diligenter et curiose [Col. 0764A] ipsi divinitati Propheta commendat. Huc usque de Christi humanitatis commendatione; nunc autem contra illos invehitur, qui Salvatorem nostrum usque ad mortem persecuti sunt.

»Inveniatur manus tua omnibus inimicis tuis.« Hoc autem exponit: »Et dextera tua inveniat omnes qui te oderunt.« Sive enim inveniant, sive inveniantur, vae illis erit, quia hanc tantae fortitudinis dexteram nec effugere nec sustinere valebunt, quia semel confracti, velut vasa figuli, jam ulterius reintegrari non poterunt.

»Pone eos ut clibanum ignis.« Quando? »In tempore vultus tui,« Et Dominus quid faciet? Dominus in ira sua conturbabit eos.« Et ignis quid? »Et devorabit eos ignis.« O dura comparatio! [Col. 0764B] si clibanus erunt, interius succensi in se ipsis semper ardebunt, et exstingui non poterunt. Et haec quidem tanta mala tunc temporis super eos venient, quando ante conspectum Domini sui venientes bona sperare debuerant.

»Fructum eorum de terra perdes et semen eorum a filiis hominum.« In hoc enim, et ipsos, et bona ipsorum, et opera, et filios eorum, per quos eorum imitatores intelligimus, simul omnia perire significat. Et hoc merito.

»Quoniam declinaverunt in te mala, cogitaverunt consilium, quod non potuerunt stabilire.« Destructum est consilium Judaeorum, quo Christi nomen omnino delere conati sunt.

[Col. 0764C] »Quoniam pones eos dorsum.« Hoc in divina pagina multoties Dominus facere dicitur, quod prohibere potest et fieri permittit; sicut illud: »Quia induravit Dominus cor Pharaonis (Exod. IX, 11).« Similiter autem et hic: »Quoniam pones eos dorsum.« Dorsum 338 et non faciem Judaei ostendunt, quia usque hodie semper Christum fugiant, et ejus misericordiam non requirunt. Et quoniam tales sunt, non isti, sed illi salvandi sunt, qui in fine saeculi futuri sunt, quos digne satis reliquias Domini vocat. De quibus scriptum est: »Si fuerit numerus filiorum Israel sicut arena maris, reliquiae convertentur (Rom. IX, 27).« Illi igitur sunt, quorum vultum Deus praeparavit, quorum faciem illustravit et ad se videndum illuminavit.

[Col. 0764D] »Exaltare, Domine, in virtute tua, cantabimus, et psallemus virtutes tuas.« Exaltare, inquit, Domine; satis inter impios conversatus es, victi sunt inimici, coronatus es corona de lapide pretioso, exaltare igitur, et sic [(472) 1Kb] coelos ascende. Nos autem cantabimus, et ubique gentium praedicabimus virtutes tuas. Hinc est enim, quod in Canticis canticorum dicitur: »Fuge, dilecte mi, assimilare capreae, hinnuloque cervorum super montes aromatum (Cant. VIII, 14).«



PSALMUS XXI. IN FINEM PRO SUSCEPTIONE MATUTINA PSALMUS IPSI DAVID.

Quid significet in finem, satis dictum est. Susceptio [Col. 0765A] matutina Christi resurrectio est, qui die tertia primo mane a mortalitate ad aeternam immortalitatem susceptus est. Bene autem in hoc psalmo resurrectionem praemisit, qui de sola passione locuturus erat, ut illi, qui per totum psalmum de Christi passione contristantur, ipsa tituli inscriptione consolentur, neque dubitent resurrecturum, cum mortuum esse cognoverint.

»Deus Deus meus, respice in me, quare me dereliquisti longe a salute mea?« Saepe jam diximus quia Salvator noster Deus et homo est, et altera pars in eo clamat, altera vero clamantem exaudit. Humanitas quoque quando clamat non tantum pro se, quantum pro nobis clamat, quia divinitati ineffabiliter conjuncta, nihil est quod pro se [Col. 0765B] timere debeat [(473) 1Kb] . Sic autem et lingua loquitur pro omnibus membris, et cum in se nihil patiatur, in unoquoque tamen membro se pati ostendit. Percutitur oculus, manus, vel pes, et dicit lingua, cur me percutis? non pro se, videlicet, sed pro aliis loquens, et aliorum passiones suas esse ostendens. Hoc igitur modo locutionis Salvator noster secundum humanitatem sic loquitur, dicens: »Deus Deus meus, respice in me, quare me dereliquisti?« Et quasi ipsa divinitas causam clamoris quaereret, qua praesente, neque clamare neque timere debuisset, subdidit, dicens: »Longe a salute mea.« Non, inquit, pro me clamo, caput sum, lingua sum, pro membris meis clamo, quae jam per totum mundum pro meo nomine tam dura tormenta pati conspicio; [Col. 0765C] Mea namque passio causa illis erit, ut illa omnia patiantur. Insuper autem, et pro illis clamo, qui tanto mei sanguinis pretio redempti peccare non cessant, et in suis iniquitatibus perseverant, pro quibus nimirum et nunc, et semper me ad te clamare necesse erit. Et hoc est, quod ait:

»Verba delictorum meorum.« Haec verba non sunt mea, non ad me pertinent, verba sunt delictorum, infirmitatum et passionum fidelium meorum. »Deus meus, clamabo per diem, nec exaudies, et nocte, et non ad insipientiam mihi.« Per diem, et noctem omne tempus intelligamus, quia sicut Apostolus ait: »Quotidie interpellat pro nobis (Rom. VIII, 34).« Possumus tamen per diem, et [Col. 0765D] noctem, et prospera, et adversa intelligere. Dicat igitur Salvator noster, dicat humanitas divinitati, omni tempore clamabo, nunquam te orare desistam, et non mihi imputetur ad insipientiam, quia etsi mihi clamor iste necessarius non est, illis tamen, pro quibus clamo, semper necessarius est.

»Tu autem in sancto habitas, laus in Israel.« Pro me, inquit, clamare ideo necesse non habeo, quia tu in me habitas et mecum es, sine clamore [Col. 0766A] me exaudis, quem laudat et praedicat Israel. Clamat tamen Dominus aliquando etiam pro se, non ut ei clamare necessarium sit, sed ut nos ipsius consilium et voluntatem in ejus clamore cognoscamus. Hoc autem sequentia manifestabunt.

»In te speraverunt patres nostri, speraverunt, et liberasti eos. Ad te clamaverunt, et salvi facti sunt, in te speraverunt, et non sunt confusi.« Semper, inquit, clamandum est et nunquam a clamore cessandum est, et si non illico exaudiamur, a clamore tamen cessare non debemus. Clamor iste non oris, sed cordis est, quamvis et oris clamor valde utilis est, si et corda, et ora simul conveniant. Hoc autem fecerunt patres nostri, hoc patriarchae et prophetae fecerunt. Hoc fecit et iste, qui [Col. 0766B] hunc psalmum scribit. Et quia firmiter credidederunt, 339 et speraverunt, ideo exauditi sunt, et non sunt confusi. Hinc autem totam suam passionem ex ordine narrat, et ea quae post tantum temporis futura erant, quasi jam facta fuissent cunctis gentibus manifestat, ut qui apostolis credere nolunt, vel hunc psalmum legentes, et audientes credant, et vera esse cognoscant. »Ego autem sum vermis, et non homo, opprobrium hominum, et abjectio plebis [(474) 1Kb] . Omnes, qui videbant me, aspernabantur me, locuti sunt labiis, et moverunt caput. Speravit in Domino, eripiat eum, salvum faciat eum, quoniam vult eum. Patres, inquit, nostri speraverunt in te, et liberati sunt. Speraverunt, et non sunt confusi.« Mihi autem hoc ipsum improperatur, [Col. 0766C] quod in te spero, et quasi spes mea vana sit, et nihil mihi profutura sit. Sic enim et hic, et in Evangelio scriptum habemus, et quidem dicitur: »Speravit in Domino, eripiat eum, salvum faciat eum, quoniam vult eum.« Ibi vero: »Filius Dei est, descendat nunc de cruce, et credimus ei, confidit in Domino, liberet eum, si vult (Matth. XXVII, 42).« Quod hic dicitur: »Speravit in Domino;« ibi; »confidit in Deo.« Et quod hic dicitur: »Salvum faciat eum, quoniam vult eum:« ibi dicitur: »liberet eum si vult.« Vide igitur quam bene sibi conveniant verba Prophetae et verba Evangelii. Nunc autem significationem videamus. »Ego, inquit, sum vermis, et non homo;« ac si dicat: Sicut inter [Col. 0766D] animalia vermis vilissimus est, sic me inter homines abjectum et peccatorem deputant. Unde et propheta in persona illorum loquitur, dicens: »Nos autem reputavimus eum quasi leprosum, et abjectum a Deo, et humiliatum (Isa. LI, 1).« Est autem Salvator noster aliquo modo vermis, quia de sola virgine sine aliqua virili commistione natus est. Sic enim nascuntur vermes, aut de solo ligno, aut de sola terra, nulla diversorum sexuum commistione [(475) 1Kb] . [Col. 0767A] Ego, inquit, quem ipsi inter impios et peccatores deputant, non sum genitus, neque natus ut caeteri homines qui in iniquitatibus concepti et in peccatis nati sunt. Factus sum tamen opprobrium, et abjectio plebis, qui me spernentes, latronem elegerunt, dicentes: »Nolumus hunc, sed Barabbam (Joan. XX, 40).«

»Quoniam tu es, qui abstraxisti me de ventre, spes mea ab uberibus matris meae, in te jactatus sum ex utero, de ventre matris meae, Deus meus es tu.« Quod enim ait: »Abstraxisti me de ventre,« ad id respondere videtur, quod modo dixerat: »Ego sum vermis, et non homo;« ut per hoc contra legem naturae [(476) 1Kb] , et non sicut alios homines eum natum esse intelligamus. Quod vero sequitur: [Col. 0767B] »Spes mea ab uberibus matris meae, in te jactatus sum ex utero, et de ventre matris meae Deus meus es tu;« sic est intelligendum, ut antequam carnem susciperet, et de Virgine nasceretur, quoniam Patri per omnia aequalis erat, nec eum in aliquem sperasse, nec Deum, vel Dominum, vel majorem habuisse firmissime credamus. Omnia igitur haec, ut jam saepe diximus, et caetera quae sequuntur, ad humanitatem referenda sunt.

»Ne discesseris a me, quoniam tribulatio proxima est, et non est, qui adjuvet.« Sic enim Christi divinitas humanitati conjuncta est ut nunquam ab ea discedere possit, et sic eam in omnibus adjuvare valeat ut nullius alterius adjutorio egeat; sed propter [Col. 0767C] nos talia loquitur, ut nostram naturam in Christo esse sciamus, et verum hominem esse credamus, et qualiter omnia facta fuerint, cognoscamus.

»Circumdederunt me vituli multi: tauri pingues obsederunt me.« Tauri pingues, principes sacerdotum, Scribae et Pharisaei omni malitia et nequitia incrassati et pleni intelliguntur. Vituli vero reliqua populi multitudo, quae quasi ductores, et magistros eos sequebatur.

»Aperuerunt super me os suum, sicut leo rapiens et rugiens.« Aperuerunt, inquit, super me os suum, simul omnes una voce clamantes: »Crucifige: et, Secundum legem debet mori, quia Filium Dei se fecit (Joan. XIX, 7).« Quorum voces propter [Col. 0767D] nimiam crudelitatem leoni rugienti comparantur.

»Sicut aqua effusus sum, et dispersa sunt omnia ossa mea.« Sicut aqua effusus est Dominus, aliis quidem ad salutem, et emundationem, aliis vero ad ruinam, et perditionem. Sic enim de se ipso scriptum est: »Ecce positus est hic in ruinam, et in resurrectionem multorum in Israel (Luc. II, 34).« Ubi enim funditur aqua, facile homines ruere solent. Quod autem ait: »Et dispersa sunt omnia ossa mea,« discipulorum fugam significare videtur. Qui non immerito ossa vocantur, quoniam inter omnia membra [Col. 0768A] ecclesiastici corporis firmiores et fortiores fuerunt. De quibus adhuc subditur:

»Et factum est cor meum tanquam cera liquescens, in medio ventris mei.« Cor Christi, apostoli sunt, in quibus voluntas, 340 consilia et majora secreta Domini continentur. Per ventrem vero illos intelligere possumus, qui molliores et imperfectiores in Ecclesia sunt, quales illi erant, qui tunc temporis nondum perfecte credebant. Erat enim turba multa, quae convenerat ad diem festum, credula quidem, sed non perfecte. Cujus etiam timore principes sacerdotum dicebant: »Non in die festo, ne forte tumultus fieret in populo (Matth. XXVI, 3).« In medio igitur talium sancti apostoli facti sunt, tanquam cera liquescens, quia nimio terrore perterriti, neque [Col. 0768B] sibi ipsis, neque illis aliquam consolationem dederunt.

»Exaruit velut testa virtus mea.« Scimus quia testa fragilis est, et exiguae firmitatis. Huic igitur virtutem suam Salvator noster comparat, quia tempore passionis suae fragilem se et sine fortitudine ostendere voluit. Unde et Petro pugnare volenti, sic ait: »An putas, quia non possum rogare Patrem meum, et exhibebit mihi modo plusquam duodecim legiones angelorum? Quomodo implebuntur Scripturae, quia sic oportet fieri (Matth. XXVI, 53)?« Haec est itaque causa, quare sicut testa virtus ejus exaruit. »Et lingua mea adhaesit faucibus meis.« Hoc est autem quod propheta ait: »Sicut agnus ad victimam ductus est, et non aperuit os suum (Isa. [Col. 0768C] LIN, 7).«---»Et in pulverem mortis deduxerunt me.« Affectu videlicet, et desiderio suo, non quod caro ejus, ut in alio psalmo dicitur, videret corruptionem.

»Quoniam circumdederunt me canes multi, concilium malignantium obsedit me.« Canes et concilium malignantium Judaeos vocat, contra eum sine causa et ratione latrantes.

»Foderunt manus meas, et pedes meos.« Hoc autem tam planum est ut expositione non egeat. Quod quidem exemplum ad Judaeos refellendos validissimum est, quia de nullo alio, nisi de Christo hoc intelligere possunt, cujus manus, et pedes crudelissimis clavis confixerunt.

[Col. 0768D] »Dinumeraverunt omnia ossa mea.« Nullus est, cujus ossa sic numerari et separatim videri valeant, sicut illius, qui in cruce extenditur. Quod igitur ait, »dinumeraverunt,« tale est ac si dixisset: dinumerabilia fecerunt. Possumus autem per ossa, sicut jam supra diximus, ipsos apostolos intelligere; qui ideo fortasse numerati sunt, ne aliquis eorum evadere potuisset.

»Ipsi vero consideraverunt, et conspexerunt me; diviserunt sibi vestimenta mea, et super vestem meam miserunt sortem.« Hoc autem propheta in [Col. 0769A] spiritu et evangelistae suis oculis inspicientes, uno similique modo dixerunt. Credat igitur prophetis qui non vult credere evangelistis. Una autem illa vestis, quae divisa non est, illa est, de qua milites dixerunt: »Non scindamus eam, sed mittamus sortem cujus sit (Joan. XIX, 24),« ut haec Scriptura adimpleretur, sicut Joannes apostolus ait.

»Tu autem, Domine, ne longe facias auxilium tuum a me, ad defensionen meam aspice. Erue a framea animam meam, de manu canis unicam meam.« Quid enim per frameam, nisi diabolicam deceptionem intelligimus, qua omnes pereuntium et damnatorum animae decollantur? Canis autem idem ipse diabolus est, qui cum omni exercitu suo contra sanctos latrare, et irrationabiliter loqui non cessat. [Col. 0769B] De quo subditur:

»Libera me de ore leonis, et a cornibus unicornium humilitatem meam.« Leo iste diabolus est, de quo alibi dicitur: »Quia inimicus noster diabolus, tanquam leo rugiens, circuit quaerens quem devoret (I Petr. V, 8).« At vero per unicornes Judaeos significat, qui soli inter omnes gentiles uno cornu muniebantur, per quod videlicet cornu legem intelligimus per Moysen divinitus sibi datam, in qua singulariter gloriabantur. Finita historia suae passionis, nunc de Ecclesia incipit loqui.

»Narrabo nomen tuum fratribus meis, in medio Ecclesiae laudabo te.« Fratres suos apostolos dicit, quibus et per se ipsum post passionem suam, et Spiritum [Col. 0769C] sanctum, quem eis misit, nomen et gloriam paternae majestatis ostendit, quorum officio Ecclesiam regeret, et doceret, et ubique gentium Dei magnalia praedicaret. »Qui timetis Dominum laudate eum, universum semen Jacob magnificate eum. Timeat eum omne semen Israel, quoniam non sprevit, neque despexit preces pauperum, neque avertit faciem suam a me, et dum clamarem ad eum exaudivit me.« Quotidie in Ecclesia Dominus praedicat, quia ejus verba quotidie in Ecclesia praedicantur; ipsius enim verba sunt quaecunque in utroque Testamento scripta sunt. Ipse est igitur qui docet, ipse est qui praedicat. Unde et discipulis ait: »Non enim vos estis, qui loquimini, sed Spiritus [Col. 0769D] Patris vestri, qui loquitur in vobis (Matth. X, 20).« Semen vero Jacob et Israel nos sumus, qui Dominum et Salvatorem nostrum Patrem habemus, qui per Jacob et Israel significatur. Et ipse quidem est Jacob, quia diabolum vicit et supplantavit. Ipse est Israel, cui tota paternae majestatis gloria revelatur; unde et scriptum est: »Deum nemo vidit unquam; unigenitus Filius, qui est in sinu Patris ipse narravit (Joan. I, 18).«

»Apud te est laus mihi in Ecclesia magna.« Quod autem ait, »apud te;« tale est ac si diceret de se, quia omnis laus Filii ad Patrem refertur. Ecclesia vero magna, Ecclesia catholica, et universalis est, non in una mundi parte, sed in toto mundo diffusa. »Vota mea Domino reddam coram timentibus eum.« [Col. 0770A] Vota sua, sui corporis et sanguinis sacramenta dicere videtur, propter id, quod sequitur:

»Edent pauperes, et saturabuntur.« Et haec quidem vota jure dicuntur, quia ante saecula pro salute nostra Deo Patri offerre 341 disposuit. Ipsum namque disponere, vovere fuit. Haec autem vota quotidie redduntur, et offeruntur coram fidelibus suis, et timentibus eum. »Edent pauperes, et saturabuntur, laudabunt Dominum qui requirunt eum.« Illi, inquit, pauperes, qui non mundi honores, divitias et dignitates, sed Dominum requirunt, quibus ipsa paupertas pro Domino placet, edent cibum illum ineffabilem, et saturabuntur secundum interiorem hominem, et laudabunt Dominum de tanto beneficio sibi attributo. »Qui enim [Col. 0770B] manducat hunc panem, dicit Dominus, vivet in aeternum (Joan. VI, 59).« Unde et subditur:

»Vivet cor eorum in saeculum saeculi, reminiscentur, et convertentur ad Dominum universi fines terrae.« In eo enim, quod dicit, »reminiscentur,« oblitos eos fuisse ostendit. Et revera antequam apostoli praedicarent, in tantam et Dei, et sui oblivionem venerant homines, ut perpauci invenirentur, qui veritatem cognoscerent. Praedicantibus igitur apostolis, recordati sunt illius beatitudinis, quam in primo homine amiserunt, et conversi sunt ad Dominum universi fines terrae. Et hoc est, quod subditur:

»Et adorabunt in conspectu ejus omnes patriae gentium.« Et hoc merito; »quoniam Domini est [Col. 0770C] regnum, et ipse dominabitur gentium.« Prius diabolus regnabat, et ubique gentium dominabatur; sed in Christi passione et regnum, et potestatem amisit.

»Manducaverunt, et adoraverunt omnes divites terrae.« Egregie modo divites dicit, quos paulo ante pauperes vocaverat; quoniam et si caducis, et transitoriis divitiis pauperes sint, aeternis tamen et spiritualibus bonis divites sunt. »In conspectu ejus procident universi, qui descendunt in terram.« Sic videtur mihi esse dictum, »qui descendunt in terram,« sicut illud in Evangelio: »Qui illuminat omnem hominem venientem in hunc mundum (Joan. I, 8),« ut in terram descendere, et in mundum venire [Col. 0770D] idem significet. Omnes igitur, qui in mundum veniunt, omnes, qui in terram descendunt, procident ante Deum, sicut scriptum est: »Vivo ego, dicit Dominus, quia mihi curvabitur omne genu, et confitebitur omnis lingua (Isa. XLIII, 23).«

»Et anima mea ipsi vivet, et semen meum serviet illi.« Non est itaque Christi illa anima, quae Deo non vivit, neque illud semen, quod Deo non servit.

»Annuntiabitur Deo generatio ventura, et annuntiabunt coeli justitiam ejus populo, qui nascetur, quem fecit Dominus.« Generatio ventura, et populus qui nascetur, unum mihi significare videntur. Haec autem generatio populus gentium est, qui, repulsa Synagoga, illis diebus praedicandus et vocandus [Col. 0771A] erat. Unde et Apostolus Judaeis verbum Dei audire nolentibus ait: »Vobis primum oportuit praedicari verbum Dei, sed quia repulistis illud, et indignos vos fecistis aeternae vitae, ecce convertimur ad gentes Act. XIII, 46).« Bene igitur hic dicitur: »Populus qui nascetur, quem fecit Dominus,« quoniam ille populus tunc a Domino factus est, quando per aquam baptismatis regeneratus est.



PSALMUS XXII. PSALMUS DAVID.

Quaere superius.

»Dominus regit me, et nihil mihi deerit, in loco pascuae ibi me collocavit.« Populus gentium noviter regeneratus, et ad fidem vocatus loquitur in hoc psalmo. Hic est ille populus, de quo modo in [Col. 0771B] fine superioris psalmi dicitur: »Populus qui nascetur, quem fecit Dominus.« Qui ideo a Domino factus esse perhibetur, quoniam ab antiqua vetustate in novam creaturam per aquam baptismatis reformatus est. Dicat igitur populus iste: Dominus regit me, jam nihil timeo, bonum rectorem et pastorem habeo, qui me in loco pascuae collocavit, et sanctorum suorum Ecclesiae associavit. Ubicunque sunt Novi et Veteris Testamenti volumina, ibi est et pascuae locus, ibi sunt illi cibi, quibus anima reficitur et sanatur. De quibus subditur:

»Super aquam refectionis educavit me, animam meam convertit.« Omnis divina Scriptura, et evangelica praedicatio aqua refectionis est. Haec est illa aqua, de qua dicitur: »Sitientes, venite ad [Col. 0771C] aquas (Isa. LV, 1).« Dicitur autem aqua refectionis, quoniam qui ex ea saturatus fuerit, sicut dicit Dominus: »Non sitiet ultra (Joan. VI, 15).« Haec est aqua totius sapientiae, qua fidelium animae educantur, lavantur et sanantur.

»Deduxit me super semitam justitiae propter nomon suum.« Quam pulcher ordo locutionis! primum ad pascuae locum, deinde ad aquas refectionis, demum ad semitam justitiae narrat se esse deductum. Per semitam justitiae incedit, qui ad errorem non declinat, et a veritate non recedit. Hanc semitam nesciunt Judaei, haeretici et pagani. Haec solummodo Christianorum est; quia ipsi soli veritatem sequuntur et tenent, ipsi soli nomen Domini suscipere [Col. 0771D] ineruerent, et tanto patronymico digni a Christo Christiani vocantur.

»Nam, si ambulavero in medio umbrae mortis, non timebo mala, quoniam tu mecum es.« Cur enim timeat, quem Dominus deducit, et per talem semitam incedit? Umbra mortis haeretici sunt, omnesque alii seductores. In umbra enim illius figura 342 et similitudo naturaliter exprimitur, cujus est ipsa umbra. Sunt igitur isti tales umbra mortis; quia, sicut mors occidit corpora, ita et isti animas interficiunt. Per medium autem istorum viri sancti ambulare non timent, quoniam ipsum Deum protectorem habent, qui eos superari et decipi non permittit.

»Virga tua, et baculus tuus ipsa me consolata sunt.« Scio, inquit, te virgam habere et baculum. [Col. 0772A] Et contra eos quidem, qui minus delinquunt, baculam portas. Sive etiam, quia in hac vita virga percutis, in futura vero non virga, sed baculo. Haec est igitur consolatio mea, quia te ultorem esse cognosco, qui inimicos meos sine poena transire non patieris.

»Parasti in conspectu meo mensam adversus eos, qui tribulant me.« Ecce iterum alia consolatio, ut tuos inimicos timere non debeas. Mensam ante se paratam esse dicit, cujus cibi et potus immortales faciunt, et ab omni haeretica pravitate se ea utentes defendunt. Haec mensa divina Scriptura, et utriusque Testamenti scientia intelligitur, qua viri ecclesiastici refecti haereticorum non timent versutias.

»Impinguasti in oleo caput meum.« Quasi ei aliquis diceret: Quid tibi haec mensa faciet, si intelligentia [Col. 0772B] desit? Ad quod ipse et mensam, et intelligentiam se habere ostendit, dum caput suum in oleo impinguatum esse dicit. Quid enim per caput nisi mentem? Quid per oleum nisi sancti Spiritus gratias intelligimus? Tali oleo Salvator noster inunctus dicebat: »Spiritus Domini super me, propter quod unxit me (Isa. LXI, 1).« Unde et alibi dicitur: »Unxit te Deus Deus tuus oleo laetitiae pro participibus tuis (Psal. XLIV, 8).«

»Et poculum tuum inebrians quam praeclarum est!« Hoc poculum de hac mensa suscipitur, quo sancti inebriati terrenorum obliviscuntur, et ipsas suas injurias non cognoscunt. Praeclarum est autem hoc poculum, quia nihil in se continet nebulosum, nihil nisi dulce, et suave, et veritatis fulgore illuminatum.

[Col. 0772C] »Et misericordia tua subsequetur me omnibus diebus vitae meae.« Hoc autem tale est ac si diceret: Ecce multa bona mihi fecisti; in loco pascuae me collocasti; super aqua refectionis me educasti; in semitam justitiae me deduxisti, in conspectu meo mensam posuisti; poculo tuo me inebriasti: unum solum mihi restat, quod si habuero sufficit mihi, si non habuero, nihil sum. Hoc est igitur, quod peto, ut misericordia tua quasi pedagogus et magister subsequatur me, quae a recto itinere me deviare non patiatur omnibus diebus vitae meae, ut hac vita finita habitem in domo Domini, in illa videlicet coelesti Jerusalem in longitudinem dierum. Nemo igitur ex [Col. 0772D] operibus suis sine Dei misericordia salvari posse confidat.



PSALMUS XXIII. PSALMUS DAVID PRIMA SABBATI.

Prima Sabbati dies Dominicus intelligitur. In ipso die fecit Deus coelum et terram; in ipso die a mortuis resurrexit; in ipso die Spiritum sanctum apostolis dedit; et in ipso die ultima resurrectio fiet, quando ad judicandum vivos et mortuos Dominus veniet.

»Domini est terra, et plenitudo ejus, orbis terrarum, et universi, qui habitant in eo.« Videns Propheta per Spiritum sanctum in illa ultima, et prima die, una enim est prima, et ultima. Omnes et bonos et malos, quicunque fuerunt, et sunt, et [Col. 0773A] erunt pariter astare ante tribunal Christi, nullo jam litigante, nullo jam sibi aliquid vindicante, sed unoquoque judicium exspectante dicit: »Domini est terra et plenitudo ejus.« Ubi tunc reges? Ubi principes? Ubi saeculi potentes? Ubi illi, qui nunc terram fraudulenter dividunt, et ipsis suis fratribus partes suas auferunt? Unusquisque se abscondet, nemo tamen se abscondere poterit: »Tunc dicent montibus: Cadite super nos; et collibus: Abscondite nos (Luc. XXIII, 30).« Et tunc quidem manifestum erit, quia Domini, et solius Domini est terra, et plenitudo ejus, orbis terrarum et universi qui habitant in ea. Cujus enim esse debet, nisi illius, qui eam fecit? Et quando eam fecit? prima Sabbati. Et quando eam recuperabit? prima Sabbati.

[Col. 0773B] »Ipse super maria fundavit eam, et super flumina praeparavit illam.« Disputent philosophi, et quaerant inter se quomodo super liquidum elementum terra stare possit. Mihi tamen non videtur mirabilius ab aquis, quam ab aere sustineri; si tamen vel ab aquis, vel ab aere sustineatur. Ego autem ad faciliorem me transfero intelligentiam, quia super, pro juxta, frequenter dicere solemus. Veluti cum dicimus illa talis civitas super mare, vel super Tiberim sita est: quod utique non supra aquam, sed juxta intelligimus. Sic igitur omnis terra, vel supra maria vel super flumina posita est, ut ejus termini nusquam alibi, nisi super maria vel super flumina esse possint.

»Quis ascendet in montem Domini, aut quis [Col. 0773C] stabit in loco sancto ejus?« Video, inquit, ante Judicem astare omnes; video ibi divites et pauperes. Quis horum vocabitur? Quis horum ascendet in montem Domini? Nunquid soli divites? Nunquid soli potentes? Isti enim sunt qui vocari, 343 et honorari soliti erant. Per montem Domini, et per locum sanctum ejus, hoc in loco terra viventium significatur. Vis audire quis ascendet, et quis ibi stabit?

»Innocens manibus, et mundo corde, qui non accepit in vano animam suam, nec juravit in dolo proximo suo.« His paucis verbis docet Propheta, quis ibi ascendet, et quis ibi stabit. Perfectus mihi esse videtur, qui et manibus et mundo corde innocens [Col. 0773D] est. Per quem videlicet illi significantur, qui neque facto, neque consilio aliis nocent, et tales quidem raro inveniuntur. Ego semper in his angustiis et difficultatibus ad illa verba Prophetae recurro, quibus ipse dicit: »Peccator, quacunque hora conversus fuerit, et ingemuerit, vita vivet, et non morietur (Ezech. XXXIII, 11).« Et post hanc talem conversionem inter innocentes peccatorem, jam non esse peccatorem confido. »Qui non accepit in vano animam suam.« Ille enim animam suam ab aquis baptismi purificatam et renovatam in vano accipit, qui postea peccare non timens, et in peccatis perseverans, [Col. 0774A] ad eamdem, quam prius habuerat, deformitatem redire compellit. »Nec juravit in dolo proximo suo.« Non prohibet Propheta jurare, sed in dolo jurare prohibet. In dolo igitur jurat, qui id, quod jurat sua sponte, non observat. Sequitur:

»Hic accipiet benedictionem a Domino, et misericordiam a Deo salutari suo.« Hic inquit, qui talis est, hic vocabitur, his ascendet, hic modo benedictionem suscipiet; illam utique benedictionem, quam suis fidelibus se daturum Dominus esse promittit: »Venite, inquit, benedicti Patris mei, percipite regnum, quod vobis paratum est ab origine mundi (Matth. XV, 34).« Et hoc quidem habebunt sancti non ex suis meritis, sed misericordia Salvatoris sui.

»Haec generatio quaerentium Dominum, quaerentium [Col. 0774B] faciem Dei Jacob.« Omnes, inquit, isti, qui coelos ascendunt, qui benedicuntur et salvantur, collecti sunt de illa universorum hominum generatione, quae Deum quaerit, et ejus faciem videre desiderat.

»Tollite portas, principes vestras; et elevamini, portae aeternales, et introibit rex gloriae.« Habent maligni spiritus suas portas, per quas Judaeos, haereticos et tyrannos, omnesque seductores, insuper vitia et peccata, omnemque illorum doctrinam et seductionem intelligere possumus. Praecipit igitur Propheta malignis spiritibus, quos principes vocat, has suas portas tollere, et ipsis suis tormentis secum habere. Hoc est enim, quod in judicio dicturus est Dominus: »Ite, maledicti, in ignem aeternum, qui [Col. 0774C] paratus est diabolo, et angelis ejus. (Matth. XXV, 41).« Portae vero aeternales aspostoli sunt et doctores, per quos, quasi per quasdam portas intrabitur in coelestem Jerusalem. Dicit ergo Propheta, ut facto judicio eleventur, et aperientur, et per eos omnes fideles in patriam introducantur. Quod autem ait: »Et introibit rex gloriae.« Salvatoris nostri humanitatem ad judicium venisse ostendit. Ipse enim judicabit, quia »Pater non judicat quemquam, sed omne judicium dedit Filio (Joan. V, 22).« Dignum enim est, ut ille judicet, qui judicatus est. Unde in alio psalmo dicitur: »Deus, judicium tuum regi da (Psal. LXXI, 1).« Quia igitur humanitas Salvatoris localis est, peracto judicio illuc revertetur, [Col. 0774D] ubi nunc est, ideo modo dicitur; »Et introibit rex gloriae.«

»Quis est iste rex gloriae?« Tu ipse dic, de cujus progenie natus est, et tu qui melius eum cognoscis. »Dominus fortis, et potens, Dominus potens in praelio [(477) 1Kb] .« De hoc praelio ipse Dominus ait: Cum fortis armatus custodit atrium suum, in pace sunt omnia, quae possidet. Si autem fortior eo supervenerit, universa arma ejus auferet, in quibus confidebat, et spolia ejus distribuet (Luc. XI, 21).«

»Tollite portas, principes vestras, et elevamini, portae aeternales, et introibit rex gloriae. Quis est [Col. 0775A] iste rex gloriae? Dominus virtutum ipse est rex gloriae.« Non fuit ei sufficiens, semel dicere, ad quod multum videre desiderabat, et in quo plurimum delectabatur. Videbat enim jam tnnc sanctorum omnium gloriam, inter quos se ipsum quoque stare videbat. Videbat et iniquorum omnium damnationem et perditionem. Videbat portas aeternales apertas et elevatas et ad suscipiendum tantam fidelium multitudinem praeparatas. Videbat et portas infernales clausas, et aeternis incendiis destinatas. Et bonas quidem portas hortatur, ut sursum ad coelestia asceudant; malis autem principibus dicit, ut suas portas tollant, et claudant, et in infernum descendant, et tunc quidem clausae erunt portae mortis, quia nemo per illas transibit ad mortem.



344 PSALMUS XXIV. IN FINEM PSALMUS DAVID.
[Col. 0775B]

In hoc psalmo loquitur Ecclesia, et ideo in finem titulatur; quoniam ipsa est, sicut ait Apostolus, in quam fines saeculorum devenerunt (I Cor. X, 11).

»Ad te, Domine, levavi animam meam: Deus meus in te confido, non erubescam.« Ad te, inquit, Domine, levavi animam meam, quae sub magno vitiorum pondere prius oppressa jacebat. De hoc autem pondere alibi dicitur: »Quoniam iniquitates meae superposuerunt caput meum, et sicut onus grave gravatae sunt super me (Psal. XXXVII, 5).« Tali pondere oneratis Dominus ait: »Venite ad me omnes qui laboratis, et onerati estis, et ego reficiam vos (Matth. XI, 8).«---»Deus meus in te confido, non [Col. 0775C] erubescam.« Quod tale est ac si diceret. Quia in te confido, non sit vana et inutilis fiducia mea: non praevaleant inimici mei, et »nequando dicat inimicus meus: Praevalui adversus eum.« Et hoc est, quod ait:

»Neque irrideant me inimici mei:« per quos haereticos, et tyrannos, et ipsos malignos spiritus intelligimus.

»Etenim universi, qui te exspectant, non confundentur.« Divinum utique, et non humanum auxilium in magnis nostris necessitatibus sperare et exspectare debemus. Et si fortasse non, sicut volumnus, tam cito veniat, exspectandum est, et nullatenus desperandum.

[Col. 0775D] »Confundantur iniqui facientes [(478) 1Kb] mala.« Illi, inquit, qui te exspectant non sunt digni confusione, sed potius iniqui confundantur, qui vana faciunt et operantur. Quamvis enim nomine vanitatis omne malum, omnisque stultitia intelligi possit; illi tamen tali nomine vocari videntur, qui idola faciebant et colebant.

»Vias tuas, Domine, notas fac mihi, et semitas tuas edoce me.« Hoc interest inter vias et semitas, quod interest inter amplas et angustas vias; et angusta quidem via ducit ad vitam, ampla vero ad [Col. 0776A] perditionem. Rogat itaque Ecclesia Dominum ut suas vias et semitas eam edoceat, ne forte in illam amplam viam declinet, quae inde ampla dicitur, quia maxima et infinita multitudo per eam ingreditur. Unde et subditur:

»Dirige me in veritate tua, et doce me, quia tu es Deus salutaris meus, et te sustinui tota die.« --- »Ego, inquit Dominus, sum via, veritas, et vita (Joan. XIV, 6);«---»Nemo venit ad Patrem nisi per me (Ibid.).« Haec est igitur illa via ad quam orat ut dirigatur, quia per nullam aliam ad beatitudinem, quo festinat, pervenire potest. Errat itaque, et pravo itinere ad mortem tendit quicunque per viam veritatis non incedit.

»Reminiscere miserationum tuarum, Domine, [Col. 0776B] et misericordiae tuae, quae a saeculo sunt.« Non est, inquit, novum tibi, et inusitatum misericordias facere, et fideles tuos exaudire. Hoc enim jam ab illo saeculo facere coepisti, quando illam maximam et ineffabilem misericordiam facere voluisti. Nam et si prius multas misericordias Dominus fecerit; tamen a tempore suae passionis, nostraeque redemptionis majorem suae misericordiae copiam ostendit: quia non unum populum, sed omnes gentes suo sanguine redemit. Unde est illud: »Laudate Dominum, omnes gentes, laudate eum, omnes populi.« Quare? »Quoniam confirmata est super nos misericordia ejus (Psal. CXVI, 1).« De qua videlicet misericordia sequitur:

»Delicta juventutis meae, et ignorantiae meae [(479) 1Kb] , [Col. 0776C] ne memineris, secundum magnam misericordiam tuam memor esto mei, Deus.« Rogat igitur Ecclesia Dominum, ut tam magnae misericordiae suae memor sit, quae tam valido argumento super nos confirmata est. Delicta vero juventutis et ignorantiae illa intelligere possumus, quae ante conversionem fecerat, cum adhuc ignorantiae tenebris teneretur.

»Propter bonitatem tuam, Domine.« Hoc inquit, quod postulo, ideo postulo, quod tanto tuo beneficio digna sim; sed propter bonitatem tuam, Domine, quam facere solitus es sperantibus in te. »Dulcis, et rectus Dominus, propter hoc legem statuit delinquentibus in via.« Haec est via mandatorum Dei, de qua dicitur: »Beati immaculati in via qui [Col. 0776D] ambulant in lege Domini (Psal. CXVIII, 1).« Et illud: »Viam mandatorum tuorum cucurri (Ibid. XVIII).« In hac autem via multi delinquunt, et non ea puritate et diligentia, qua debent, per eam incedunt. Sed quia dulcis est Dominus, et facilis ad miserendum, »qui non vult mortem peccatoris, sed potius ut convertatur, et vivat (Ezech. XXXIII, 11);« propter hoc »legem statuit delinquentibus in via.« Et quam legem? Et quia legitur: »Peccasti, quiesce, declina a malo, et fac bonum (Isa. I, 16):« quacunque hora conversus fueris, omnium iniquitatum tuarum [Col. 0777A] non recordabor. Nusquam locus est desperationi, quia dulcissimus Dominus dulcissimam nobis statuit legem. Et certe pauci vel nulli salvari potuissent, nisi 345 hanc dulcissimam legem Dominus statuisset. Bene autem subditur: »Et rectus;« quia quamvis dulcis sit, nunquam tamen a rectitudine recedit. De quo scriptum est: quia »reddet unicuique secundum opera sua (Matth. XVI, 27).« Dulcis igitur est, sed poenitentibus; rectus vero in malitia perseverantibus.

»Diriget mites in judicio, docebit mansuetos vias suas.« Mites et mansueti idem significant. Graves enim et maturi homines mites vocantur. De quibus dicitur: »In populo gravi laudabo te (Psal. XXXIV, 18).« Mansueti vero quasi manu assueti dicuntur. [Col. 0777B] Unde et contrario illa animalia prava vocamus, quae manus refugiunt, et tangi non patiuntur. Dirigit igitur Deus in judicio, et docet mansuetos vias suas, quia hos tales homines a via justitiae, et aequitatis errare non permittit. Soli enim illi boni judices sunt et bene judicant, qui mala repellunt et bona eligunt. Sed quae sunt viae Domini? »Universae viae Domini misericordia, et veritas.« Et quibus hae viae praeparatae sunt? »Requirentibus testamentum ejus, et testimonia ejus.« Per has ipse incedit, per has et nos incedamus, ut et ipse ad nos, et nos ad ipsum pervenire valeamus. Per has autem illi incedunt, qui utriusque Testamenti testimonia diligunt, requirunt et custodiunt.

»Propter nomen tuum, Domine, propitiaberis [Col. 0777C] peccato meo, copiosum est enim.« Sed quod est nomen Domini? Nomen Domini est Jesus. Jesus autem Salvator interpretatur. Sic enim ad B. Mariam angelus ait: »Ecce concipies, et paries filium, et vocabis nomen ejus Jesum (Luc. I, 31).«Quare? Quia »ipse salvum faciet populum suum a peccatis eorum (Matth. I, 21).« Salvat igitur Dominus, propitiatur et miseretur fidelibus suis propter nomen suum, id est secundum significationem nominis sui, quoniam ideo Salvator vocatus est, ut salvaret, et se invocantibus misericordiam praestaret. Copiosum autem peccatum suum esse improprie dixit, ut valde magnum esse ostenderet.

»Quis est homo, qui timet Dominum? Legem statuit ei in via, quam elegit.« Quis est, inquit, [Col. 0777D] homo, qui timeat Dominum? Nihil timeat, si peccavit; poeniteat, laetetur et gaudeat, quia legem sibi statuit Dominus in via, quam elegit. Per viam, inquit, veritatis incedere elegit; si fortasse ab ea declinavit, recordetur quia lex sibi posita est, agat tantummodo poenitentiam, et dimittetur sibi.

»Anima ejus in bonis demorabitur; et semen ejus possidebit terram.« Tantum potest lex, quae a Domino peccatoribus constituta est, ut quicunque eam custodierint et de peccatis suis poenitentiam egerint, bonis aeternis non priventur, sed ipsi, et semen eorum, per quod eorum imitatores intelligimus, terram viventium in haereditatem possidebunt. [Col. 0778A] Magna omnipotentis Dei misericordia in hoc versi culo praedicatur, et magna spes poenitentibus datur.

»Firmamentum est Dominus timentibus eum, et testamentum ipsius, ut manifestetur illis.« Et Dominus, inquit, et testamentum Domini firmamentum est omnibus timentibus eum. Hoc autem testamentum ad hoc nobis datum est, ut per ipsum, et in ipso ille nobis manifestetur, qui ipsius testamenti auctor est. Magnum habemus firmamentum et consolationem, ut spes nostra firma sit, cum Dei notitiam habeamus. Firma enim et stabilis est illa domus, quae super talem petram fundata est.

»Oculi mei semper ad Dominum.« Et quasi aliquis diceret: Dum semper oculis ad eum intendis, cavendum tibi est, ne quasi incaute in laqueum pedem [Col. 0778B] mittas; ad quod ipse: »Quoniam ipse evellet de laqueo pedes meos.« Hoc autem sanctis martyribus multoties accidisse legimus, qui dum solum Deum quaererent, et videre et habere desiderarent, in ipsis suis verbis et actionibus cogniti, quod Christiani essent, mox capti, ligati et illaqueati ad supplicia trahebantur. Sed Dominus, qui nunquam deserit sperantes in se, tantam illis constantiam dabat, ut moriendo ipsos suos vincerent inimicos et nullis tormentis vinci potuissent.

»Respice in me, et miserere mei, quia unicus et pauper sum ego.« Unicam et pauperem Ecclesia se esse dicit, quia ipsa sola est ex omnibus mundi hujus nationibus, quae unum et verum Deum veneratur et colit. Est autem et pauper, illis videlicet [Col. 0778C] divitiis quibus alii homines divites fiunt. Quando S. Ecclesia loquitur, aliquando perfectorum, aliquando vero imperfectorum personam in loquendo suscipit, sicut in hoc loco, ubi ejus verba solis perfectoribus convenire videntur.

»Tribulationes [(480) 1Kb] meae dilatatae sunt; de necessitatibus meis eripe me.« Tempora quoque distinguenda sunt, quia non omnia, quae dicit, omnibus temporibus aptari possunt, quoniam aliter loquitur in prosperis, et aliter in adversis. Ecce enim modo tribulationes cordis sui dilatatas esse dicit, cum a tyrannis et haereticis persecutionem patiatur. Unde et subditur:

»Vide humilitatem meam et laborem meum, et dimitte omnia peccata mea. Respice inimicos [Col. 0778D] meos, quoniam multiplicati sunt, et odio iniquo oderunt me.« Multum se ab inimicis humiliatam et laboribus fatigatam esse ostendit, suosque inimicos multiplicatos et iniquo odio succensos esse conqueritur. Unde jam non praesentem vitam, sed solam suorum peccatorum remissionem et veniam postulat. Sic enim et Apostolus ait: »Nolo vos ignorare, 346 fratres, de tribulatione nostra, quae facta est nobis in Asia, quoniam supra modum gravati sumus supra virtutem, ita ut taederet nos etiam vivere (I Cor. I, 8).«

»Custodi animam meam, et eripe me, Domine, non confundar, quoniam invocavi te.« Hoc autem [Col. 0779A] tale est ac si diceret: Non pro corpore rogo, neque hanc vitam, quae non est mihi nisi labori, [(481) 1Kb] longam habere desidero; animam solam custodi et eripe; et sufficit mihi. »Domine, non confundar, quoniam invocavi te.« Sed intelligant isti tandem aliquando, quia te invocare non est confusio. Sic enim scriptum est, quia »Stabunt justi in magna constantia adversus eos qui se angustiaverunt (Sap. V, 1).« Et tunc quidem sanctos Dei sapientes esse cognoscent, quos stultos et fatuos esse putabant.

»Innocentes, et recti adhaeserunt mihi, quoniam sustinui te, Domine.« Ecce quales sunt pro quibus nunc rogo, innocentes sunt, recti sunt, tales sunt, qui tua gratia et misericordia digni sunt. Qui mihi adhaeserunt, non carnali amore neque carnali [Col. 0779B] affectione; non adhaeserunt mihi propter me, sed quoniam sustinui te.

»Redime, Deus Israel, ex omnibus angustiis meis.« Tunc enim S. Ecclesia ex omnibus angustiis suis redimetur et liberabitur, quando tota plena et integra cum omnibus suis membris super coelos exaltabitur.



PSALMUS XXV. PSALMUS DAVID.

In hoc psalmo loquitur ipse David, et simul cum eo omnes alii, qui ejusdem perfectionis sunt.

»Judica me, Domine, quoniam ego in innocentia mea ingressus sum, et in Domino sperans non infirmabor.« Judicari se rogat propheta, quoniam [Col. 0779C] justam causam se habere cognoscit, quod utique non fecisset, si injustam causam se habere cognovisset. Innocentem autem se dicit esse ingressum, quoniam et si peccavit, non tamen in malitia perseveravit. Scimus enim, quia neque innocenter ad Bersabeam ingressus est, neque innocenter Uriam interfecit. Sed quoniam digne poenituit, et per prophetam a Domino audire meruit: »Dimissum est tibi peccatum tuum (II Reg. XII, 14),« ac si non peccasset, innocentem et justum se esse ostendit. Quia in re magna peccatoribus consolatio datur, ut post poenitentiam ita se intelligant a peccatis esse salvatos, ac si ea nunquam commisissent. Et mihi videtur ideo prophetam ista dixisse et scripsisse, ut exemplo sui ad hanc tantam spem caeteros provocaret.

[Col. 0779D] »Et in Domino sperans non infirmabor.« Quid est non infirmabor, nisi hanc, quam nunc habeo innocentiam, et animae sanitatem non amittam? Hoc tamen non suis viribus, sed sola Dei misericordia se complere posse confidit. Dat autem etiam in hoc dicto caeteris exemptum, ut post poenitentiam ad peccata non revertantur.

»Proba me, Domine, et tenta me, ure renes meos, et cor meum.« Nam et si Propheta hoc non dixisset, Dei tamen est, et ad ipsum solum pertinet scrutari renes et corda. Unde non tantum rogando, quantum annuntiando haec dixisse videtur. Ipse [Col. 0780A] enim est, qui solo intuitu probat et tentat, interrogat et cognoscit quid in renibus et quid in corde habeamus, et intentionem nostram bonam esse videt et poenitentiam fructuosam; si vero quid rubiginis, et reliquiarum adhuc ibi est, urit et sanat. Unde ipse ait: »Si oculus tuus fuerit simplex, totum corpus tuum lucidum erit (Luc. XI, 36).«

»Quoniam misericordia tua ante oculos meos est et complacui in veritate tua.« Hoc autem tale est ac si diceret: Si misericordiam tuam ante oculos non habuissem et me poenitentem per tuam misericordiam a peccatis absolutum esse non cognovissem, nunquam ut me judicares et probares, te rogassem. Bene autem ait: »Et complacui in veritate tua,« quia in hac quoque vita magnificatur, [Col. 0780B] quia poenitentibus misericordiam facit, sicut se facturum esse promiserat.

»Non sedi in consilio vanitatis, et cum iniqua gerentibus non introibo. Odivi congregationes malignorum, et cum impiis non sedebo.« Isti duo versus unum atque idem dicere videntur. Perfecti autem sunt quicunque sive ante poenitentiam sive post poenitentiam haec veraciter dicere possunt. Quid enim perfectius quam vanitati non acquievisse et hoc ipsum in posterum se facturum esse promittere? De talibus enim Apostolus ait quia »ubi abundavit delictum, superabundavit et gratia (Rom. V, 20).« Unde et in alio psalmo dicitur: »Beati quorum remissae sunt iniquitates, et quorum tecta sunt peccata. Beatus vir, cui non imputavit [Col. 0780C] Dominus peccatum (Psal. XXXI, 1, 2).«

»Lavabo inter innocentes manus meas, et circumdabo altare tuum, Domine.« Non possumus hoc ad litteram intelligere, ut rex et propheta David cum solis justis et innocentibus conversari potuisset; nisi forte sic intelligamus, quia mente et voluntate cum talibus conversabatur, cum 347 caeteris autem solo corpore habitabat. Sic enim et absentes et praesentes simul esse possumus. Absentes videlicet ab his cum quibus sumus, et praesentes cum his cum quibus non sumus. Si enim non placet mihi consilium illius, qui mecum est, absens ab eo sum; si vero placet consilium illius, qui mecum non est, ubicunque est, praesens illi sum. Sic enim et Apostolus: »Nostra conversatio in coelis est (Philip. III, [Col. 0780D] 20).« Sic et Corinthiis, et absentem, et praesentem se esse dicebat. Lavat igitur manus suas inter innocentes, quia ad similitudinem illorum, cum quibus et inter quos mente et animo conversatur, omnia opera sua, quae per manus significantur, purificat et sanctificat. »Et circumdabo altare tuum, Domine.« Quare?

»Ut audiam vocem laudis tuae, et enarrem universa mirabilia tua.« Nundum templum fabricatum erat, sed tabernaculum, quod fecerat Moyses, et arca testamenti, et altare aureum ibi erat. Hoc igitur altare se circuire, et ea quae legebantur, se audire promittit. Solum enim Heptaticum [Col. 0781A] [(482) 1Kb] tunc ibi legebatur, quoniam prophetarum libri nondum compositi erant. Audiebat itaque ibi laudes Domini, et omnia mirabilia ejus, quae in illis libris plenissime continentur; quae sicut modo se facere promittit, postea in omnibus istis psalmis enarravit et praedicavit.

»Domine, dilexi decorem domus tuae.« Hoc autem exponit: »Et locum tabernaculi gloriae tuae.« His autem verbis domum illam, et locum illum multum se frequentasse ostendit, in quo supradictum tabernaculum, et ea quae in ipso erant, continebantur. Et hoc quidem faciebat, sicut modo dixit, ut audiret vocem laudis Domini et enarraret universa mirabilia ejus. Quantum autem decorem domus Domini, et locum tabernaculi ejus dilexerit, ex eo satis [Col. 0781B] intelligere possumus quia templum ejus magno desiderio facere voluit; omnesque expensas ibi necessarias praeparavit quibus postea Salomon filius ejus, vice illius templum Domini construxit.

»Ne perdas cum impiis animam meam, et cum viris sanguinum vitam meam, in quorum manibus iniquitates sunt.« Ne perdas, inquit, cum impiis animam meam, neque me in poenis illis associes, quorum concilia et congregationes iniquas ego semper odio habui, sed potius pone me cum innocentibus, inter quos mente et animo conversatus sum.

»Dextera eorum repleta est muneribus.« Hoc est enim, quod modo dixit: »In quorum manibus iniquitates sunt.« Illorum namque manus muneribus, [Col. 0781C] et iniquitatibus plenas esse dicit, quia ad hoc munera dant, vel suscipiunt, ut innocentes et simplices homines perdant et affligant.

»Ego autem in innocentia mea ingressus sum; redime me, et miserere mei.« Ego, inquit, in innocentia mea ingressus sum, et idcirco in illa tua beatitudine simul cum innocentibus me esse confido. Quantae puritatis et perfectionis vir iste fuerit, ipsa ejus verba apertissime manifestant. Nam et ipse Dominus hoc ipsum ostendit, qui pluribus in locis valde eum commendat.

»Pes enim meus stetit in via recta, in ecclesiis benedicam Dominum.« Hoc autem videtur esse expositio eorum, quae modo dixit: »Ego autem in innocentia mea ingressus sum.« Neque enim dubitandum [Col. 0781D] est, eorum pedes stare in via recta, qui innocenter ingrediuntur. Quod autem ait: »in ecclesiis benedicam Dominum;« istorum omnium psalmorum commendatio est, in quibus per omnes Ecclesias ubique diffusas quotidie Deus laudatur et benedicitur.



PSALMUS XXVI. PSALMUS DAVID PRIUSQUAM LINIRETUR.

De illa unctione dicit, quae facta est sibi in Hebron post mortem Saul, quando rex constitutus est. Unde apparet illis diebus hunc psalmum factum fuisse, quibus Saul interfectus est, qui eum iniquo odio persequebatur.

[Col. 0782A] »Dominus illuminatio mea, et salus mea. Quem timebo?« Videtur mihi quando Propheta haec scribebat, quia et Saulis mortem, et se in proximo regem constituendum per Spiritum sanctum praevidebat. Unde et bene in titulo dicitur: »Psalmus David, priusquam liniretur.« Dominus, inquit, illuminatio mea est, qui sic me illuminare, et sua secreta, et futura mysteria revelare dignatur, qui mihi per Spiritum suum in me loquentem, et salutem et defensionem se daturum esse promittit; et ego »quem timebo?« Neminem, quasi dicat, timebo, tanto adjutore et defensore protectus; unde et subditur:

»Dominus defensor vitae meae: a quo trepidabo. Dum appropiant super me nocentes, ut edant [Col. 0782B] carnes meas?« A quo, inquit, trepidabo, dum appropiant nocentes, et super me irruere meditantur, ut edant carnes meas? In hoc enim, quod dicit: »ut edant carnes meas,« quanto odio eum persequerentur, manifeste ostendit.

»Qui tribulant me inimici mei, ipsi infirmati sunt et ceciderunt.« His verbis Saulis mortem, et aliorum, qui in praelio 348 ceciderunt, significasse videtur.

»Si consistant adversum me castra, non timebit cor meum, si insurgat in me praelium, in hoc ego sperabo.« Talem, inquit, adjutorem et defensorem habeo ut nulla adversantium castra, nullos inimicorum exercitus, et nulla insurgentium praelia timeam.

[Col. 0782C] »Unam petii a Domino, hanc requiram.« Unam, inquit, rem petii a Domino, hanc semper requiram, hanc omnibus aliis praeferam, quam si mihi dederit, dives sum; si vero non dederit, omnia alia pro nihilo duco. Et quae est illa? »Ut inhabitem in domo Domini omnibus diebus vitae meae.« Hoc non dicunt hujus saeculi potentes, qui si honores. dignitates et divitias habeant, et eorum inimici eis resistere non valeant (totum enim hoc habebat David), hanc talem petitionem facere non curant, quia non aeterna, sed transitoria diligunt. Domum Domini coelestem dicit Jerusalem, cujus habitationem omnibus divitiis praeferebat. Et quasi aliquis diceret: Quare in illa domo tantopere habitare desideras? Ait:

[Col. 0782D] »Ut videam voluntatem Domini, et protegar a templo sancto ejus.« Nemo in hac vita Dei voluntates et consilia plene cognoscere valet; unde et multoties nobis displicet, cum iniquis prospera, et bonis adversa contingere videmus. Desiderat itaque Propheta ibi esse, ubi omnem veritatem cognoscat et nullas inimicorum insidias timeat.

»Quoniam abscondit me in tabernaculo suo, in die malorum protexit me in abscondito tabernaculi sui, in petra exaltavit me. Nunc autem exaltavit caput meum super inimicos meos, circuibo, et immolabo in tabernaculo ejus hostiam jubilationis, cantabo, et psalmum dicam Domino.« [Col. 0783A] Ideo, inquit, circuibo, et immolabo, et psalmum dicam Domino, quoniam abscondit me in tabernaculo suo, et caetera quae sequuntur. Nunc significationem videamus. Potuerunt, quasi dicat Saul et omnes alii inimici mei, ejicere me, et meos de domo mea et de tabernaculo meo; sed de amplissimo tabernaculo Dei me fugare et ejicere non potuerunt. Tabernaculum Dei mundum istum intelligit, qui ad tabernaculi similitudinem coeli velamine tectus est. In hoc autem tabernaculo ita Dominus eum abscondit et custodivit, ut omnes ejus inimici neque capere, neque invenire eum potuissent. Dies autem malorum illi sunt, in quibus mali dominantur et suas faciunt voluntates. Quod autem ait: »Nunc autem exaltavit caput meum super inimicos [Col. 0783B] meos;« tale fuit, ac si dixisset: Nunc autem quando Saul et caeteri inimici mortui sunt, et super populum suum regem me Dominus constituere voluit; nunc, inquam, exaltavit Dominus caput meum, id est virtutem et fortitudinem meam super omnes inimicos meos. Sicut enim in libris Regum legitur, nulli tunc temporis in illis partibus fuerunt, qui ejus virtuti et fortitudini resistere potuissent. Et pro tanto a Deo sibi collato beneficio nunc quidem non immerito dicit: »Circuibo, et immolabo in tabernaculo ejus hostiam jubilationis.« De hoc autem tabernaculo in superiori psalmo satis locutus est. Hoc est enim illud tabernaculum, quod fecerat Moyses, de quo et Apostolus dicit: »Tabernaculum factum est primum, in quo erat candelabrum, et arca testamenti, [Col. 0783C] et mensa propositionis, quod dicitur sancta (Hebr. IX, 2).« Et hoc quidem illis diebus in illa terra erat, ad quod videlicet David toto tempore suae persecutionis accedere non potuit. Nunc autem, pace sibi concessa, se illuc ire promittit, vota sua reddere, et laudis et jubilationis hostias immolare et in psalmis Deo cantare. Sequitur:

»Exaudi, Domine, vocem meam, qua clamavi ad te; miserere mei et exaudi me.

Tibi dixit cor meum: Quaesivi vultum tuum, vultum tuum, Domine, requiram.

Ne avertas faciem tuam a me, et ne declines in ira a servo tuo.«

Sic loquitur Propheta, ac si jam ad tabernaculum Domini venisset, ubi se cantare et jubilationis [Col. 0783D] hostias immolare promiserat. Et tale est ac si diceret: Ecce, Domine, quod semper desideravi, ad tabernaculum tuum veni et ante conspectum tuum assisto. Nunc igitur exaudi orationem meam, qua clamavi ad te; nunc miserere mei et exaudi me? Unde? De hoc videlicet, quod superius dixit: »Unam petii a Domino, hanc requiram, ut inhabitem in domo Domini omnibus diebus vitae meae (Psal. XXII, 6).« Hoc est enim, quod ait: »Tibi dixit eor meum: Quaesivi [Col. 0784A] vultum tuum, vultum tuum, Domine, requiram.« Quid est enim vultum tuum, Domine, requiram, nisi unam petii a Domino, hanc requiram? Et quis potest videre vultum Domini, nisi ille qui habitat in domo Domini? [(483) 1Kb] O rex sapientissimus et aliorum omnium religiosissimus, qui regnum, quod illis diebus acceperat, relinquere, et coelestia gaudia toto corde desiderabat? »Ne avertas faciem tuam a me, ne declines in ira a servo tuo. Adjutor meus esto, ne derelinquas me, neque despicias me, Deus salutaris meus.« Sic loquitur Propheta, ac si faciem suam ab eo Dominus a vertisset, eique se iratum ostendisset, atque dixisset: Impossibile petis; et quae postulas, modo impetrare non potes: dabuntur tibi in tempore suo, et noli timere quia te non deseram [Col. 0784B] seram 349, neque derelinquam. Hoc autem sequentia significare videntur.

»Quoniam pater meus, et mater mea dereliquerunt me, Dominus autem assumpsit me.« Quis est iste pater, nisi mundus de quo Dominus ait: »Filii hujus mundi prudentiores filiis lucis sunt in generatione sua (Luc. XVI, 8):« de qua et Jeremias: »Maledictus vir, inquit, qui nuntiavit patri meo, dicens: Natus est tibi filius masculus (Jer. XX, 15);« mater vero iniquitas est, sicut idem Propheta testatur, ubi ait: »Quoniam in iniquitatibus conceptus sum (Psal. L, 7).« Dicitur autem et de diabolo, quia omne sublime videt, et quia ipse est rex super omnes filios superbiae. Qua in re omnium iniquorum superbia mater esse ostenditur. Illi igitur [Col. 0784C] soli a Domino suscipiuntur, quos iste pater, et haec mater derelinquit.

»Legem mihi constitue, Domine, in via tua, et dirige me in semitam rectam [(484) 1Kb] propter inimicos meos.« Quia, inquit, petitio mea modo exaudiri non potest, et me adhuc in hoc mundo inter inimicorum meorum insidias habitare jubes, eamdem mihi legem constitue in via tua, quam et aliis constituisti. De hac autem lege in alio psalmo dicitur: »Quis est homo, qui timet Dominum [(485) 1Kb] ? legem tatuit ei in via quam elegit (Psal. XXIV, 12).« Et quare illam legem sibi constitui dicit, quam omnibus hominibus constitutam esse cognoscit, nisi quia plus caeteris se peccare timet, si forte a via justitiae aliqua occasione declinaverit? Unde et Dominus ait: [Col. 0784D] »Servus sciens voluntatem Domini sui, et non faciens, digna vapulabit multis; qui vero nescit, et non fecit, vapulabit paucis (Luc. XII, 47).«

»Ne tradideris me in animas persequentium me.« [(486) 1Kb] Per hos autem malignos spiritus intelligimus, quorum desiderium est maxime, ut viros justos a recto itinere declinare et in peccata ruere faciant. Sunt enim, sicut scriptum est. escae ejus electae, de quibus subditur: »Quoniam insurrexerunt [Col. 0785A] in me testes iniqui, et mentita est iniquitas sibi.« Isti enim sunt, qui beatum Job accusaverunt, et falsum testimonium contra eum reddiderunt, et ante conspectum Dei sanctos ejus accusare non cessant die ac nocte. Sed mentita est iniquitas sibi. Unde et in alio psalmo legitur: »Convertetur dolor ejus in caput ejus, et iniquitas ejus in verticem ejus descendet (Psal. VII, 17).«

»Credo videre bona Domini in terra viventium.« Quamvis, inquit, falsi testes insurgant contra me; ego tamen credo et nullatenus dubito, quia petitio mea exaudita est et video bona Domini in terra viventium. Audio enim ipsum Dominum in me loquentem; audio Spiritum sanctum me consolantem, et dicentem: »Exspecta Dominum, et viriliter age, [Col. 0785B] et confortetur cor tuum, et sustine Dominum.« Hinc est enim, quod alibi ait: »Audiam quid in me loquatur Dominus Deus (Psal. LXXXIV, 9).«



PSALMUS XXVII. PSALMUS IPSI DAVID.

Iste titulus hoc dicere videtur, quod ipse David loquatur ea, quae in hoc psalmo continentur. Ipsi David, id est Christo Domino Salvatori nostro.

»Ad te, Domine, clamavi; Deus meus, ne sileas a me, et ero similis descendentibus in lacum.« Haec vox non est solummodo David, sed omnium aliorum, qui eamdem fidem habent, quam habet David. »Ad te, inquit, Domine, clamavi; ne sileas a me.« Quid est »ne sileas a me,« nisi responde mihi? [Col. 0785C] Et quid est responde mihi, nisi exaudi orationem meam? Si enim hoc non feceris, »ero similis descendentibus in lacum.« De quo alibi dicit: »Lacum aperuit, et effodit eum, incidit in foveam quam fecit (Psal. VII, 6).«

»Exaudi vocem deprecationis meae, dum oro ad te, et dum extollo manus meas ad templum sanctum tuum.« Hinc est, quod alibi ait: »In noctibus extollite manus vestras in sancta (Psal. CXXXIII, 1).« Idem enim significat »in sancta,« quod ad templum sanctum tuum. Quotiescunque igitur in orationibus nostris manus extollimus, ad templum sanctum Dei eas extollimus, quoniam etsi idem templum non videamus, cordis tamen intentione diriguntur.

[Col. 0785D] »Ne simul trahas me cum peccatoribus, et cum operantibus iniquitatem ne perdas me.« Pura oratio est, nec indiget expositione, quoniam facilis est ad intelligendum.

»Cum his, qui loquuntur pacem cum proximo suo; mala autem sunt in cordibus eorum.« Hoc fecit Judas proditor, qui Salvatorem nostrum verbis pacificis, et dolo [(487) 1Kb] tradidit; cum quo se partem habere non dubitent, quicunque eum in tali facto imitati fuerint. Hoc est enim quod eis Propheta in sequentibus imprecatur.

[Col. 0786A] »Da illis, Domine, secundum opera eorum, et secundum nequitiam studiorum ipsorum retribue illis. Redde retributionem eorum 350 ipsis.« Illam videlicet retributionem, qua digni sunt.

»Quoniam non intellexerunt opera Domini, et in opera manuum ejus non consideraverunt.« Omnia opera Domini bona; quia »vidit Deus cuncta, quae fecerat, et erant valde bona (Gen. I, 31).« Ad tanti igitur operatoris exemplum, omnia opera nostra dirigere debemus, ut in nostris quoque operibus non nisi bonum inveniatur. Isti autem econtra fecerunt, et nil nisi malum in suis operibus esse voluerunt. Et ideo fiat illis quod sequitur:

»Destrue illos, nec aedificabis eos.« Utilis destructio est, quam bona aedificatio sequitur. Taliter [Col. 0786B] Apostolus destructus et reaedificatus dicebat: »Vivo ego, jam non ego, vivit vero in me Christus (Gal. II, 20).« Isti autem sic destruentur, sicut illi, de quibus dicitur: »Et tanquam vas figuli confringes eos. Benedictus Dominus, quoniam exaudivit vocem deprecationis meae (Psal. II, 9).« Gratias agit Deo, quia videt completum totum id, quod super iniquos et proditores imprecatus fuerat. Spiritus enim, qui in eo loquebatur subito, et in momento quod futurum erat, quasi jam factum esset, sibi ostendebat.

»Dominus adjutor meus, et protector meus, et in ipso speravit cor meum, et adjutus sum.« Despicit jam contra eos amplius loqui, quos tam miserabiliter destructos videt, atque damnatos. Sed laetatur, [Col. 0786C] et sicut coeperat in agendo gratias perseverat, de adjutorio et protectione sibi divinitus concessa.

»Et refloruit caro mea, et ex voluntate mea confitebor illi.« Hoc autem et de poenitentia, et de baptismo intelligi potest, quibus totus homo juvenescit et renovatur. Quod autem ait: »Et ex voluntate mea confitebor illi;« illam confessionem laudabilem esse ostendit, quae non coacta, sed spontanea est, quam charitas, et amor, et dilectio facit.

»Dominus fortitudo plebis suae.« Hoc est enim, quod alibi ait: »Hi in curribus, et hi in equis, nos autem in nomine Domini Dei nostri magnificabimur (Psal. XIX, 8).« Ipse est fortitudo nostra, qui suis [Col. 0786D] discipulis ait: »Sine me nihil potestis facere (Joan. XV, 5). Et: »Protector salvationum Christi sui est.« Hoc autem tale est ac si diceret: Quos Filius salvavit et suo sanguine redemit, eos Pater protegit et defendit, ut per salutaria eos, qui salvati sunt, intelligamus. Nunc Propheta ad Deum convertitur, ut populum et haereditatem suam salvet, benedicat, regat et extollat, et orat, dicens: »Salvum fac populum tuum, Domine, et benedic haereditatem tuam, et extolle illos usque in saeculum.«



PSALMUS XXVIII. PSALMUS DAVID IN CONSUMMATIONE TABERNACULI.
[Col. 0787A]

Hoc tabernaculum sancta Ecclesia est. Quod quidem tunc et perfectum, et consummatum est, quando Salvator noster in cruce positus spiritum emisit. Cum autem dedissent ei acetum cum felle mistum, et ille gustasset, et bibere noluisset, ait: »Consummatum est, et inclinato capite tradidit spiritum (Joan. XIX, 30).« Consummatum, inquit, et perfectum est tabernaculum, in quo tempore meae incarnationis usque ad hanc horam laborare non destiti.

»Afferte Domino, filii Dei, afferte Domino filios arietum.« Filii Dei illi sunt, de quibus Evangelista ait: »Quotquot autem receperunt eum, dedit eis potestatem filios Dei fieri, his qui credunt in [Col. 0787B] nomine ejus (Joan. I, 12).« Et in alio loco. »Charissimi filli Dei sumus, et nondum apparuit quod erimus (I Joan. III, 2).« Arietes vero apostoli, et doctores, qui in toto grege ecclesiastico majores sunt, et principatum tenent, et aqua et Spiritu sancto non haedos, sed agnos Domino generant. Dicat igitur Propheta, et simul cum eo quilibet fidelis: Ecce tabernaculum consummatum est, et valde dignum, ut in ejus consummatione Deo nostro munera offeramus. Sed quae munera? »Filios arietum.« Quid vero per filios arietum, nisi agnos, id est innocentes, simplices et mansuetos intelligamus? Talia igitur munera filii Dei, id est episcopi et sacerdotes quotidie offerunt Deo. Hinc est enim, quod Dominus ait: »Reddite quae sunt [Col. 0787C] Caesaris Caesari, et quae sunt Dei Deo (Luc. XX, 25).«

»Afferte Domino gloriam, et honorem: afferte Domino gloriam nomini ejus.« Gloriam et honorem illi offerunt, qui verbis et operatione illum praedicant et laudant. Offerunt autem et illi gloriam nominis ejus, qui de salute, quam in nobis operatus est ei gratias agunt, eum magnificant et benedicunt: Nomen namque illius est Jesus, quod Salvator interpretatur.

»Adorate Dominum in aula sancta ejus.« Ecce, inquit, tabernaculum constructum est, et aula Dei, per quam Ecclesia intelligitur, consummata est; ibi eum adorate, ibi eum praedicate et magnificate. Cum [Col. 0787D] autem haec diceret Propheta, vidit in spiritu apostolos et praedicatores ubique gentium Deum laudare et praedicare, et infinitam multitudinem ad fidem Christi et ad Ecclesiam festinare. Unde nimia laetitia commotus ait: »Vox Domini super aquas, Deus majestatis« (subauditur intonuit) »super aquas, et Dominus intonuit super aquas multas.« Aquae multae 351 sicut scriptum est, populi multi. [(488) 1Kb] Super aquas igitur vox Domini sonat et intonat, quando sancti praedicatores verbum Dei in Ecclesia praedicant. Et quia non ipsi sunt, qui loquuntur, sed Spiritus sanctus loquitur in eis, bene hic dicitur, quia »Deus majestatis intonuit super aquas multas.« Possumus autem per aquas multas baptismatis quoque [Col. 0788A] aquas intelligere, super quas vox Dei benedicentis per ora sacerdotum quotidie auditur. Et quasi aliquis diceret: Unde hoc probas, quod haec vox Domini sit, quae intonuit super aquas multas? subdidit, dicens:

»Vox Domini in virtute: vox Domini in magnificentia.« Nisi, inquit, vox Domini esset, hanc tantam virtutem et efficaciam non haberet. Quid enim mirabilius, quid gloriosius, quam caecos illuminare, leprosos mundare, mortuos suscitare, et impios et peccatores tam subito aquis baptismatis sanctificare? Haec vox destruxit templa deorum, confregit idola, fugavit daemones, et majores hujus mundi potestates ab altitudine suae superbiae humiliavit, et ad Christi fidem convertit. Unde et in sequentibus [Col. 0788B] dicitur; quia confregit cedros, flammas divisit, solitudines concussit, cervos praeparavit et condensa revelavit. Probatum est igitur, quia haec vox Domini est, quae tanta virtute, tantaque magnificentia declaratur. Sed cujus Domini?

»Vox Domini confringentis cedros, et confringet Dominus cedros Libani, et comminuet eas tanquam vitulum Libani, et dilectus sicut filius unicornium.« Per cedros autem divites et potentes hujus saeculi intelligere debemus, quarum quidem aliae sua sponte confringuntur et sub Christi jugum humiliantur, sed talis confractio bona est; aliae vero in nimiam altitudinem superbiae elevatae excidentur, confringentur et in ignem mittentur; sicut scriptum est: »Omnis arbor, quae non facit fructum [Col. 0788C] bonum, excidetur, et in ignem mittetur. Et confringet Dominus cedros Libani (Matth. III, 10).« Per Libanum et cedros Libani Hierusalem et habitatores ejus significantur, quoniam illa civitas inter alias civitates aliquando nobilissima fuit, ejusque habitatores, et divites, et potentes, et sapientes fuerunt. Hos autem jam ex maxima parte confractos, et comminutos esse videmus, quos tamen adhuc majorem in judicio poenam habituros esse putamus; unde et in Zacharia propheta loquitur: »Aperi, Libane, portas tuas, et devoret ignis cedros tuas (Zach. XI, 1).« Et hoc quidem tempore Titi et Vespasiani completum est, quando capta urbe, et simul cum illo templo nobilissimo tota succensa, [Col. 0788D] ejus habitatores igne et fame, et aliis poenis miserabiliter perierunt, praeter illos, qui in captivitatem et in servitutem ab hostibus ducti fuerunt. De quibus adhuc subditur:

»Et comminuet eos tanquam vitulum Libani.« De illo vitulo dicit, de quo in Exodo et in Levitico scriptum est; qui immolandus prius totus in frusta concidebatur et super struem lignorum componebatur. Et tunc demum, igne supposito, totus incendebatur. Ad cujus videlicet similitudinem has cedros superbissimas comminuendas esse minatur.

»Et dilectus sicut filius unicornium.« De hoc dilecto Dominus ait: »Hic est Filius meus dilectus, in quo mihi bene complacui (Matth. XII, 18).« De [Col. 0789A] quo in Canticis canticorum Ecclesia dicit: »Dilectus meus candidus et rubicundus, et electus ex millibus (Cant. V, 10).« Itemque: »Fuge, dilecte mi, assimilare capreae, hinnuloque cervorum super montes aromatum (ibid., VIII, 14).« Hic igitur dilectus comminuet, confringet et dissipabit illum populum impium et ingratum, sicut filius unicornium, qui omnia sibi irato occurrentia prosternit atque comminuit. Hoc autem animal rhinoceros graece vocatur, cui super nasum unum solummodo cornu est tantae valetudinis, ut nullum sibi animal resistere possit. Egregie igitur rhinoceroti Salvator noster comparatur, de quo scriptum est: »Dominus judicabit fines terrae, et dabit imperium regi suo, et sublimabit cornu Christi sui (I Reg. II, 10).«

[Col. 0789B] »Vox Domini intercidentis flammam ignis: vox Domini concutientis solitudinem, et commovebit Dominus desertum Cades.« Magna flamma erat inter Judaeos et gentiles, quia uterque populus suae legis et religionis igne succensus, nullam ad invicem communionem habere volebant. Unde et beatus Petrus a Judaeis redarguitur, quod ad hominem praeputium habentem intraverit. Qui nimirum reddita ratione omnem illam flammam, et indignationem, quae in illorum cordibus versabatur, exstinxit. In quo videlieet exemplo manifeste apparet, quomodo vox Domini flammam ignis intercidit. Unde et subditur: quia »vox Domini concussit solitudinem« (id est gentiles), »et commovebit desertum Cades,« id est Judaeos. Nam isti et illi, audito verbo praedicationis, [Col. 0789C] timore futuri judicii concussi et commoti ad fidem Christi conversi sunt et poenitentiam agere coeperunt. Quibus interrogantibus beatus Joannes praecursor Domini respondisse legitur: »Ego sum vox clamantis in deserto, parate viam Domino (Luc. III, 4). Itemque: Poenitentiam agite, appropinquavit enim regnum coelorum (ibid.).« Et Judaeis quidem dicebat: »Qui habet duas tunicas, det non habenti (ibid., 11),« militibus vero, qui ex gentibus erant: »Neminem concutiatis, nemini calumniam faciatis. Estote contenti stipendiis vestris (ibid., 14).« Sic itaque vox Domini et solitudinem concutiebat et desertum commovebat. Sed quod desertum? Desertum Cades. 352 Cades enim interpretatur sancta, [Col. 0789D] per quod satis convenienter ille populus figuratur, qui ex cunctis gentibus a Deo electus et sanctificatus fuerat.

»Vox Domini praeparantis cervos, et revelabit condensa, et in templo ejus omnes dicent gloriam.« Quid per cervos nisi apostolos intelligamus, ad currendum agiles, ad praedicandum veloces, serpentes interficientes, venenum non timentes et ad fontes aquarum desiderantes? Hos autem praeparavit Dominus ad Evangelium praedicandum, et ad Scripturas revelandas et exponendas. Unde et subditur. [Col. 0790A] »Et revelavit condensa.« Per hos enim Dominus revelabit condensa, multumque obscura utriusque Testamenti sacramenta. Unde et Joannes apostolus cum haec condensa videret, et librum septem sigillis signatum conspiceret; multumque fleret, quod nullus ad librum aperiendum idoneus inveniretur, dictum sibi est, ut non fleret, quia »vicit leo de tribu Juda, radix David, aperire librum, et solvere septem signacula ejus (Apoc. V, 5).« Sic igitur Dominus prius apostolis, et per apostolos nobis haec condensa revelare dignatus est. »Et in templo ejus omnes dicent gloriam;« quod utique non fecissent, nisi liber apertus, et condensa revelata fuissent.

[(489) 1Kb] »Dominus diluvium inhabitabit, et sedebit [Col. 0790B] Dominus rex in aeternum.« Et superius quidem aquas multas posuit, nunc autem non multas aquas, sed ipsum diluvium ponit, in quo nulla defuit aqua; ut per hoc intelligamus universum mundum ante saeculi consummationem ad fidem Christi convertendum esse; unde et subditur: quia »sedebit Dominus rex in aeternum.« Cum enim omnia ei subjecta fuerint, omnesque mundi hujus nationes ejus fidem susceperint; tunc omnibus manifestum erit, quia solus rex, et Dominus regnat in aeternum.

»Dominus virtutem populo suo dabit.« Dedit enim jam, sed majorem adhuc daturus est, quia totus mundus per ipsum, et ab ipso judicabitur. Unde et Apostolus dicit: »An nescitis quia mundum judicabitis? Si ergo per vos mundus judicabitur, indigni [Col. 0790C] estis, qui de minimis judicetis (I Cor. VI, 1).« Et tunc quidem »benedicet populo suo in pace.« Quid est in pace? In seipso. »Ipse enim est pax vestra, qui fecit utraque unum (Ephes. II, 14).« Qui igitur illam benedictionem suscipient, simul cum eo suscipient vitam aeternam.



PSALMUS XXIX. PSALMUS CANTICI IN DEDICATIONE DOMUS DAVID.

Domus David Ecclesia est, quae quotidie aedificatur et sanctificatur. Quotidie igitur iste psalmus cantandus est; si quidem in dedicatione domus David cantari jubetur. Et consummatio quidem brevi tempore fuit; dedicatio vero longo tempore perseverat: quoniam et si brevi tempore baptizatur [Col. 0790D] homo, et Christianus efficitur, quanto tamen tempore vivit dedicandus, [(490) 1Kb] purificandus et sanctificandus est. Unde et de sacerdotibus per Moysen a Deo praecipitur, ut post consecrationem suam adhuc septem diebus manus ejus ungantur. Omni namque tempore fit, quod septem diebus fit, quia non sunt dies nisi septem.

»Exaltabo te, Domine, quoniam suscepisti me, nec delectasti inimicos meos super me.« Ipsa Ecclesia loquitur haec verba in dedicatione sua et in dedicatione filiorum suorum. Exaltabo te, inquit, [Col. 0791A] o Domine, laudabo, et magnificabo nomen tuum. Et certe Deus exaltari non potest, quia super omnia excelsus est. »et magnitudinis ejus non est finis (Psal. CXLIV, 3).« Exaltari tamen dicitur a nobis, quando ejus magnitudinem, potentiam et gloriam praedicamus, et his, qui eum ignorant, annuntiamus. Quod autem ait: »Quoniam suscepisti me;« tale est ac si diceret: Multum te offendi, longe a te recessi: »longe« est enim »a peccatoribus salus (Psal. CXVIII, 155).« Abii, quod non debui, in regionem longinquam, porcos pavi, egere coepi, et in me tandem reversa, tuaeque dulcedinis recordata, ad te per poenitentiam redii. Tu vero quid fecisti? Suscepisti me, ornasti, decorasti, ad convivium tuum me vocasti, et tui corporis, et sanguinis deliciis [Col. 0791B] satiasti, et idcirco tantis tuis beneficiis memor exaltabo te. »Nec delectasti inimicos meos super me.« Laetantur inimici nostri maligni spiritus, quando peccamus, delectantur vero et jucundantur, quando in peccatis perseveramus. Hoc igitur dicere et cantare potest illa anima, quam cito poenitet et non diu in peccato perseverat. Unde et subditur:

»Domine Deus meus, clamavi ad te, et sanasti me; Domine, abstraxisti ab inferis animam meam, sanasti me a descendentibus in lacum.« Multum, inquit, anima mea 353 jam infirmabatur, et jam inter mortuos computabatur, et cum descendentibus in lacum a malignis spiritibus ad inferos trahebatur; quando ego et mei, et tui recordata clamavi [Col. 0791C] ad te, et quod ego digna non eram, exaudisti me, sanasti, et ab inferis abstraxisti, et a descendentibus in lacum me tua sola pietate et misericordia salvasti. Nonne vides quam bene omnia haec Ecclesiae dedicationi conveniant?

»Psallite Domino, sancti ejus, et confitemini memoriae sanctitatis ejus.« Psallite, inquit Ecclesia, Domino, omnes sancti ejus, laudate, praedicate et magnificate eum in hac mea et vestra dedicatione, qui sic nos diligit, sic nos mundat, sic sanat, sic lavat, sic ab omni peccatorum nostrorum sorde purificat et sanctificat: »Et confitemini memoriae sanctitatis ejus;« sicut et ipse nostri semper memoriam habet, et fidelium suorum nunquam obliviscitur. Et super haec omnia ita facere valde necesse [Col. 0791D] est. Unde hoc?

»Quoniam ira in indignatione ejus, et vita in voluntate ipsius.« Contendite, inquit, ut eum placare, et ejus bonam voluntatem habere valeatis, et nolite eum ad indignationem et iracundiam provocare, quoniam ira intolerabilis est in indignatione ejus, et vita aeterna est in illius bona voluntate. Et quasi aliquis diceret: Tu nos psallere et praedicare jubes, et inimicorum insidias non consideras, qui ad rapiendum, et tenendum, et interficiendum parati sunt. Ad quod ipsa:

»Ad vesperum demorabitur fletus, et ad matutinum laetitia.« Haec, inquit, persecutio cito transiet, cito haec tristitia vertetur in gaudium; qui usque ad vesperum habebit tristitiam, in matutino [Col. 0792A] habebit laetitiam. »Nolite itaque timere eos, qui occidunt corpus, quoniam animam non possunt occidere (Matth. X, 8).« Per vesperum ergo, quod diei finis est, mortem hanc temporalem intelligamus, quae et ipsa vitae nostrae terminus est, quo videlicet termino omnis fletus sanctorum, et tristitia cessat, et confestim ad matutinum, id est ad illius diei initium veniunt, de quo scriptum est: »Quia melior est dies una in atriis tuis super millia (Psal. LXXXIII, 11).« Possumus autem per vesperum hujus mundi finem, per matutinum vero alterius vitae initium intelligere, quando sancti de hujus vitae tenebris exeuntes in aeternae lucis beatitudinem intrabunt. Quam egregie sancta mater Ecclesia membra sua, et filios suos consolatur in tempore dedicationis [Col. 0792B] suae!

»Ego autem dixi in mea abundantia, non movebor in aeternum.« Dives, inquit, sum, omnibus bonis abundo: »Dominus regit me, et nihil mihi deest (Psal. XXII, 1).« In hac autem mea abundantia et dixi, et dico, non movebor in aeternum: »Neque mors, neque vita, neque sublimitas, neque profundum, neque praesentia, neque futura, neque aliqua creatura poterit me separare a charitate Dei, quae est in Christo Jesu (Rom. VIII, 39).« Saeviant inimici quantum velint, minentur flammas, et cruces, et omnia tormentorum genera, supra firmam petram firmata sum, non movebor in aeternum.

»Domine, in bona voluntate praestitisti decori meo virtutem.« Et decorem, inquit, mihi dedisti, [Col. 0792C] et super decorem, hanc quam habeo virtutem addidisti. Hoc autem nullis praecedentibus meritis, sed ex bona voluntate tua. Hinc est enim, quod Apostolus ait: »Non est volentis, neque currentis, sed miserentis est Dei. Quid enim habes, quod non accepisti?« (Rom. IX, 16.) Omnis igitur virtus, constantia et fortitudo sanctorum non ipsorum, sed Dei est. Unde et subditur:

»Avertisti faciem tuam a me, et factus sum conturbatus.« Et Dominus quidem a sanctis suis faciem suam non avertit, sed ut probentur et manifesti fiant, eos aliquando affligi permittit, et tunc quidem faciem suam avertisse videtur. Sed si conturbantur, et ipsa tormenta sustinere non valent, subito [Col. 0792D] ad protegendum et consolandum praesto est, ut facile intelligant se suis viribus pugnare non posse; unde et alibi dicunt: »In Deo faciemus virtutem, et ipse ad nihilum deducet inimicos nostros (Psal. LIX, 14).« Sed quid debent facere sancti, quando se inter ipsa tormenta conturbatos esse cognoscunt? Sequitur:

»Ad te, Domine, clamabo, et ad Deum meum deprecabor.« Ecce quomodo, et quibus armis pia mater ad pugnandum instruit filios suos. Nam et Salvatorem nostrum discipulos suos tempore passionis suae admonuisse legimus: »Orate, inquit, ne intretis in tentationem: spiritus enim promptus est, caro autem infirma (Matth. XXVI, 39).« Orant igitur sancti ut non mortem evadant, sed ne in tormentis [Col. 0793A] contra Deum aliquid agant. Unde et subditur: »Quae utilitas in sanguine meo, dum descendo in corruptionem?« Hoc autem tale est ac si diceret: Quid prodest mihi sanguinem fudisse, et tot et tanta tormenta sustinuisse, si modo me inimici mei me corrumpere et decipere poterunt? Possumus autem et de Christi sanguine hoc intelligere, quem ideo Ecclesia suum esse dicit, quoniam pro ipsa solummodo effusus est.

»Nunquid confitebitur tibi pulvis, aut annuntiabit veritatem tuam?« Hic est ille pulvis, de quo alibi dicitur: »Quem projicit ventus a facie terrae (Psal. I, 4).« Si igitur sancti peribunt, et tormentorum timore, et suae fidei sinceritate corrupti fuerint, quis confitebitur Domino? Quis veritatem ejus amplius [Col. 0793B] praedicabit et annuntiabit? Sequitur:

»Audivit Dominus, et misertus est mihi: Dominus factus est mihi adjutor.« Haec autem verba, quae Ecclesia, vel SS. martyres tempore suae afflictionis dicebant, sive potius mente tractabant, audivit Dominus 354 afflictorum omnium consolator, et dignam eis, atque necessariam tribuit consolationem. Unde et subditur:

»Convertisti planctum meum in gaudium mihi.« Hoc autem faciebat Dominus, quando vel a tormentis liberabat sanctos suos, vel tolerandi fortitudinem et constantiam dabat.

»Conscidisti saccum meum, et praecinxisti me laetitia.« Quid per saccum, nisi corpus mortale et corruptibile, in quo quasi in vilissimo sacco [Col. 0793C] anima clauditur et continetur, intelligamus? Hoc autem nisi conscissum fuerit, et anima libera inde evolaverit, plenam laetitiam sancti Dei habere non possunt. »Ut cantet tibi gloria mea, et non compungar.« Haec, inquit, Domine, qui gloria mea es, mihi praestitisti, planctum meum in gaudium convertisti, saccum meum conscidisti, laetitia me praecinxisti, ut amodo secura et sine omni sollicitudine tibi cantem canticum laetitiae et exsultationis, et non compungar. Ibi compunctio nulla est, ubi neque peccatum, neque peccati timor ullus est. »Domine Deus, confitebor tibi.« Confessio ista, sicut pluribus in locis pro laude ponitur, qua simul cum angelis in coelesti Jerusalem sancti omnes ineffabili gaudio et laetitia Domino jubilant.



PSALMUS XXX. IN FINEM PSALMUS DAVID.
[Col. 0793D]

Saepe jam diximus quid significet in finem, et quid significet psalmus David. »Nos enim sumus, dicit Apostolus, in quos fines saeculorum devenerunt (I Cor. X, 11).« Ecclesia itaque loquitur in hoc psalmo, in qua quia omnes continentur, omnium suscipit personas. Nunc pro ipsis apostolis, caeterisque Ecclesiae doctoribus, nunc pro martyribus, nunc pro confessoribus, nunc pro perfectis, nunc pro imperfectis, nunc pro quibusdam, nunc pro omnibus; quae si etiam pro ipso capite aliquando [Col. 0794A] loquatur, non erit inconveniens, quia et caput pars corporis est, et ipsa maxima et principalis. Unde et in superiori psalmo dicit: »Quae utilitas in sanguine meo?« id est in sanguine, quem pro me fudisti.

»In te Domine, speravi, non confundar in aeternum, in tua justitia libera me, et eripe me. Inclina ad me aurem tuam, accelera, ut eripias me. Esto mihi in Deum protectorem, et in locum refugii, ut salvum me facias.« Docet nos mater nostra S. Ecclesia, quanta instantia orationi incumbere et insistere debeamus, ex eo quod id ipsum tam saepe repetit. Nam et Apostolus hoc dicit: »Sine intermissione orate (I Thess. V, 17).« Et Dominus in Evangelio: »Petite, inquit, et accipietis, [Col. 0794B] quaerite, et invenietis, pulsate, et aperietur (Matth. VII, 7).« Dat etiam similitudinem de illo, qui ab amico suo tres panes petebat (Luc. XI, 5); cumque ille per totam noctem surgere noluisset, et ipse econtra tota nocte petitioni instaret; tandem illius improbitate fatigatus, surrexit, et dedit illi quotquot habebat necessarios. »In te, inquit, Domine, speravi,« etc., quia in te speravi, non confundar in aeternum. Unde et Apostolus: »Spes, inquit, non confundit (Rom. V, 5).« Confunderet enim si semper speraret, et sperata nunquam reciperet. Sicut desperatione nihil est deterius, ita firma spe nihil est melius. Quod autem ait: »in tua justitia libera me, et eripe me;« tale est ac si diceret: [(491) 1Kb] Ita fac, ut justitia tua dictat. Caetera vero, [Col. 0794C] quae sequuntur, idem significant.

»Quoniam firmamentum meum, et refugium meum es tu.« Ideo, inquit, dixi: »Esto mihi in Deum protectorem, et in locum refugii,« quoniam alium protectorem, aliud firmamentum et aliud refugium praeter te ego non habeo. Scio enim, quia maledictus est omnis, qui sperat in homine, et ponit spem suam in brachium suum, et a Deo recedit cor ejus. »Et propter nomen tuum dux mihi eris, et enutries me.« Nomen Domini est Jesus: Jesus autem Salvator interpretatur. Magna igitur ratio est, ut propter nomen suum salvet, protegat, ducat et nutriat fideles suos, qui ideo sic vocatus est ut ista faceret, et nisi haec facturus esset, sic vocatus non fuisset.

[Col. 0794D] »Et educes me de laqueo isto, quem occultaverunt [(492) 1Kb] mihi; quoniam tu es protector meus, Domine.« Quis enumerare valeat omnes laqueos, quos tyranni, haeretici et maligni spiritus occultaverunt sanctis et fidelibus Christi? Quid est igitur quod singulariter hic dicitur, de laqueo isto, nisi quia, cum deceptio in genere una sit, multae tamen sunt species deceptionis? Unde et alibi dicitur: »Anima mea sicut passer erepta est de laqueo venantium (Psal. CXXIII, 7).« Et illud: »Quoniam ipse liberavit me de laqueo venantium, et a verbo aspero (Psal. XC, 3).«---»Quoniam tu es protector [Col. 0795A] meus, Domine, in manus tuas commendo spiritum meum.« Timeo, inquit, inimicorum laqueum, timeo eorum occultas et callidas deceptiones; faciant de corpore meo quidquid velint, spiritum vero tibi commendo. Hoc enim et de beato Job 355 legitur, quia Dominus cum dedisset potestatem Satan super eum, animam autem conservare praecepit (Job II, 6). Nam et ipse Salvator noster in cruce positus spiritum suum Domino commendavit [(493) 1Kb] ; quatenus nos doceret, quid in tali eventu facere debeamus.

»Redemisti me, Domine Deus veritatis.« Tibi, inquit, spiritum meum commendo, qui supra modum me direxisti, dum tui sanguinis pretio me redemisti; et hoc quidem ne spiritus meus periret, [Col. 0795B] fecisti. In eo vero quod Deum veritatis eum vocat, majorem se securitatem inde habere ostendit, quia non potest non facere, quod promisit. Dixerat enim: »Non vos deseram, neque derelinquam (Joan. XIV, 18).« Et: »Ecce ego vobiscum sum omnibus diebus usque ad consummationem saeculi (Matth. XXVIII, 90).« Itemque: »Nolite timere eos qui occidunt corpus, animam autem non possunt occidere (Matth. X, 8).«---»Odisti observantes vanitatem supervacue.« De vanitate dicit Salomon: »Vanitas vanitatum, et omnia vanitas (Eccle. I, 1).« Et Apostolus: »Vanitati enim creatura subjecta est non volens (Rom. VIII, 20).« Et hic idem Propheta: »Verumtamen universa vanitas omnis homo vivens (Psal. XXXVIII, 6).« Cum igitur nemo sit sine vanitate, [Col. 0795C] bene hic additum est, »supervacue,« ut illos solos odio habere intelligamus, qui supervacue vanitatem faciunt, et observant, non autem eos, qui etiam nolentes, ut Apostolus docet, vanitati subjecti sunt (Rom. VIII, 20). Illi itaque supervacue subjecti sunt vanitati, quibus ipsa vanitas ita placet, ut nunquam cessent a vanitate. Per quos videlicet illos intelligimus, qui usque in finem in sua malitia perseverant.

»Ego autem in Domino sperabo, et exsultabo, et laetabor in tua misericordia.« Qui ita loquitur aperte ostendit, se non esse de illis, qui supervacue vanitatem observant.

»Quia respexisti humilitatem meam, salvam fecisti [Col. 0795D] de necessitatibus animam meam nec conclusisti me in manus inimici. Statuisti in loco spatioso pedes meos.« Ideo, inquit, exsultabo et laetabor de tua misericordia, quia maximam et inaestimabilem misericordiam tuam super me esse cognosco. De hoc videlicet, quod in tempore persecutionis respexisti humilitatem meam, et salvam fecisti de multis necessitatibus animam meam, et cum inimicus meus captam, et deceptam, et penitus superatam esse putaret, liberasti me et non conclusisti in manus inimici, sed statuisti in loco spatioso pedes meos, quia [Col. 0796A] inde amplius dilatata sum, unde me angustatam, et ad nihilum redactam esse credebant. Nullo namque tempore tantum crevit Ecclesia, tantumque dilatata est, quantum tempore persecutionis. Occidebatur unus, et ejus fide et constantia multi alii ad fidem convertebantur.

»Miserere mihi, Domine, quoniam tribulor.« Unde? »Conturbatus est in ira oculus meus, anima mea, et venter meus.« Quod Ecclesia modo se laetam et exauditam, et de omnibus suis angustiis, et necessitatibus liberatam esse dicit, modo vero conturbatam, afflictam, contristatam et multis injuriis circumventam, conqueritur; ad diversa tempora referendum est. Quoniam [(494) 1Kb] de pace sibi divinitus concessa gaudebant sancti, aliquando vero tantis [Col. 0796B] angustiis afficiebantur ut taederet eos etiam vivere (II Cor. I, 8), sicut Apostolus ait. Unde et modo dicit: »Miserere mihi, Domine, quoniam tribulor.« Et mox ipsius tribulationis causam ostendens, subjungit, dicens: »Conturbatus est in ira oculus meus, anima mea, et venter meus.« Sed quid per oculum Ecclesiae, nisi apostolos et doctores intelligamus? Isti sunt enim, qui caeteros illuminant, et viam veritatis ostendunt, et in viam mandatorum Dei dirigunt, et errare non permittunt. Per animam autem iidem ipsi significantur, qui et aliis vitam praestant. Et sic sunt in Ecclesia, ut anima in corpore. Venter autem illi sunt, qui omnibus aliis molliores et imperfectiores sunt. In his autem tota Ecclesia consistit. In ira autem et furore iniquorum hominum [Col. 0796C] totam se Ecclesia conturbatam esse ostendit, dum et oculum, et animam, et ventrem conturbatum sibi esse dicit.

»Quoniam defecit in dolore vita mea, et anni mei in gemitibus.« Haec est igitur causa quare sic Ecclesia conturbata est, quoniam omnes dies vitae illius in dolore, et gemitibus fiunt, et finiunt. »Infirmata est in paupertate virtus mea, et ossa mea conturbata sunt.« Major est paupertas hominum quam divitiarum. Unde et pauperem se Ecclesia dicit, quando aliqua occasione filios amittit. Tali igitur paupertate infirmatur, quia is deficientibus, non est, qui veritatem defendere valeat. Unde ipsa quoque ossa sua conturbata esse dicit, per quae fortiores [Col. 0796D] quosque intelligimus, qui caetera membra portare et sustinere solebant.

»Super omnes inimicos meos factus sum opprobrium vicinis meis nimium, et timor notis meis.« Fuit enim aliquando ut ipsi vicini, et propinqui plus sanctos affligerent et irriderent, quam caeteri eorum inimici. Quod quidem et beato Job amicos olim fecisse cognovimus. Erant autem et timor notis suis, illis videlicet, qui ejusdem erant religionis, sed non ejusdem 356 perfectionis, quia ad ipsos multoties accedere timebant, ne forte cum illis caperentur et [Col. 0797A] tenerentur. Hoc enim faciebat et Nicodemus, qui non in die, sed in nocte veniebat ad Jesum (Joan. III, 1). Unde et sequitur:

»Qui videbant me foras fugiebant a me, excidi tanquam mortuus a corde [(495) 1Kb] .« Qui, inquit, videbant me, id est qui me videre desiderabant, illico ut me videbant, propter causam meam, modo superius dictam, fugiebant. Unde factum est ut mei penitus obliviscerentur. Et hoc est, quod dicit: »Excidi tanquam mortuus a corde, et a memoria eorum. Et factus sum sicut vas perditum;« quoniam sic me habuerunt quasi impium, et perditioni obnoxium. Unde in Evangelio Dominus ait: »Veniet hora, ut omnis, qui interficiet vos, arbitretur obsequium se praestare Deo (Joan. XVI, 2).« Usitatissimum [Col. 0797B] est in divino eloquio per vasa hominem significari; unde et vas electionis Paulus apostolus vocatur. Hoc autem et in persona Salvatoris nostri mater Ecclesia dicere potest, qui sicut vas perditum factus est; quoniam »inter iniquos deputatus est (Luc. XXII, 37).« Qui et ipse audivit vituperationem multorum circum habitantium, quando genuflexo illudebant ei, dicentes: »Vah! qui destruis templum Dei, et in triduo reaedificas illud (Matth. XXVII, 40),« et multa alia.

»In eo dum congregarentur omnes simul adversum me, ut acciperent animam meam consiliati sunt.« Hoc enim erat iniquorum consilium, et hac de causa congregabantur, ut mala morte sanctos perderent, et occiderent, et duris tormentis eorum [Col. 0797C] animas extorquerent. Illi autem quid faciebant? Dicat Ecclesia:

»Ego vero, inquit, in te speravi, Domine, dixi, tu es Deus meus in manibus tuis tempora mea. Libera me, et eripe me de manibus inimicorum meorum, et a persequentibus me. Illumina faciem tuam super servum tuum, et salvum me fac in tua misericordia. Domine, non confundar, quoniam invocavi.« Haec sunt arma sanctorum, sic se defendant, non gladiis, sed orationibus pugnent. Sunt autem in manibus Dei tempora nostra, quia secundum ejus arbitrium et vivere, et mori necesse habemus. Illuminat vero faciem suam super nos, quando se nobis placabilem ostendit, nostrasque orationes exaudit.

»Erubescant impii, et deducantur in infernum, [Col. 0797D] muta efficiantur labia dolosa, quae loquuntur adversus justum iniquitatem in superbia, et contemptu.« Hoc autem erit in judicio, quando impii et peccatores se errasse cognoscent, et cognoscendo erubescent, et ita confusi in infernum demergentur. Et tunc demum muta efficientur labia dolosa, quae modo loquuntur adversus justum et catholicum virum in superbia et contemptu.

»Quam magna multitudo dulcedinis tuae, Domine, [Col. 0798A] quam abscondisti timentibus te, et perfecisti eam sperantibus in te in conspectu filiorum hominum.« Eodem, inquit, tempore, quo impii erubescent, et in infernum deducentur, cognoscent sancti, et ipso experimento intelligent quanta sit multitudo dulcedinis Dei, quae adhuc eis abscondita est. Quod autem ait: »Et perfecisti eam sperantibus in te in conspectu filiorum hominum;« hoc est, quod in Evangelio Dominus ait: »Qui me confessus fuerit coram hominibus, confitebor et ego eum coram Patre meo, qui in coelis est (Matth. X, 32).« Postquam autem hanc suae dulcedinis multitudinem sanctis suis Dominus revelaverit, quid deinde illis faciat, audiamus.

»Abscondes eos, inquit, in abdito vultus tui a conturbatione hominum; proteges eos in tabernaculo [Col. 0798B] tuo a contradictione linguarum.« Tabernaculum Dei, et illud abditum, in quo videri potest vultus et facies Dei, idem significat. Per quod videlicet, quid aliud quam coelestis regni palatium intelligamus? Ibi autem sancti Dei, qui sic in hoc saeculo conturbantur et fatigantur, sine aliqua conturbatione et contradictione simul cum Deo creatore suo sine fine gaudebunt. Unde et Ecclesia Dominum benedicit, qui in illa civitate munitissima misericordiam suam sanctis suis tam magnifice mirificavit. Et hoc est, quod dicit:

»Benedictus Dominus, qui mirificavit misericordiam suam in civitate circumstantiae.« Quod autem hic dicitur in civitate circumstantiae, in alia translatione dicitur in civitate munita. Et bene quidem [Col. 0798C] civitas circumstantiae dicitur, quae tantis sanctis et defensoribus munitur.

»Ego autem dixi in pavore meo [(496) 1Kb] . Projectus sum a vultu oculorum tuorum.« Ego, inquit Ecclesia, in pavore meo, in tempore doloris et intolerabilis afflictionis meae dixi, quod dicere debui. Quid? »Projectus sum a vultu oculorum tuorum.«

»Ideo exaudisti vocem deprecationis meae, dum clamarem ad te.« Ideo, inquit, ut ostenderes, et me certissime intelligere faceres, quia non eram projecta a vultu oculorum tuorum, illico dum clamarem ad te, exaudisti vocem deprecationis meae. Hinc autem Ecclesia hortatur suos, ut Deum diligant, viriliter agant, et in Domino confortentur. Hoc est enim quod ait:

[Col. 0798D] »Diligite Dominum, omnes sancti ejus, quoniam veritatem requiret Dominus, et 357 retribuet his, qui abundanter faciunt superbiam. Viriliter agite, et confortetur cor vestrum omnes, qui speratis in Domino.«



PSALMUS XXXI. HUIC DAVID INTELLECTUS.

De seipso loquitur Propheta, et intellectum istius psalmi divinitus sibi datum esse dicit. Est enim de [Col. 0799A] laude poenitentiae et confessionis peccatorum. Poenitentia igitur, et confessione Deo se reconciliatum intelligit, qui peccato in Uriam, et Bersabee a Deo recessit.

»Beati quorum remissae sunt iniquitates, et quorum tecta sunt peccata.« Vox Prophetae est et aliorum, qui se peccasse intelligunt, et per confessionem et poenitentiam peccatorum veniam se habere confidunt et gaudent. Quid enim prodest poenitentiam agere, nisi post poenitentiam peccatum sibi dimissum esse confidat? Quis non credat vel prophetae dicenti: »Peccator quacunque hora conversus fuerit, et ingemuerit, vita vivet, et non morietur?« (Ezech. XXXIII, 11.) Illos igitur Propheta beatos esse dicit, quorum iniquitates et peccata [Col. 0799B] per confessionem et poenitentiam dimissa et tecta sunt. »Charitas enim, sicut scriptum est, operit multitudinem peccatorum (I Petr. IV, 8).«

»Beatus vir, cui non imputavit Dominus peccatum, nec est in spiritu ejus dolus.« Hoc est enim quod per prophetam Dominus ait: »Quacunque hora peccator poenitentiam egerit, omnium iniquitatum ejus non recordabor (Ezech. XVIII, 22).« Constat enim, quia non imputabit, si non recordabitur. Quod autem ait: »Non est in ore ejus dolus,« ad puram poenitentiam et nudam confessionem spectare videtur; unde et alibi dicitur: »Effundite coram illo corda vestra (Psal. LXI, 9);« et illud: »Convertimini ad me in toto corde vestro (Joel II, 12);« itemque: »Scindite corda vestra, et non vestimenta vestra [Col. 0799C] (ibid.)«

»Quoniam tacui inveteraverunt omnia ossa mea dum clamarem tota die.« Hoc silentium magis in corde quam in ore est; nam si cor taceat et os loquatur, nihil prodest. Non ad os, sed ad cor respicit Deus. In corde igitur est poenitentia, in corde est vera confessio, secundum illud: »Cor contritum, et humiliatum Deus non spernit (Psal. L, 19).« Corde igitur clamat, qui de peccati perpetratione intus affligitur, et ex toto corde peccatum, in quo prius delectabatur, a se repellit. »Quoniam, inquit, tacui inveteraverunt omnia ossa mea.« Quod autem inveterascit et senescit, dicit Apostolus, prope interitum est. Omnis igitur virtus, omnisque animae vigor et fortitudo, quae per ossa [Col. 0799D] significantur, deficiunt et pereunt, quando homo in peccatis delectatur, et cor silentium tenet, neque clamat, neque poenitet, neque se peccasse confitetur. Sed quid est, quod ait: »Dum clamarem tota die?« Si enim tacebat, quomodo clamabat? Hoc est igitur, quod modo diximus, quia si cor taceat, clamor oris nihil valet. Clamet ore, clamet corde, et plus corde quam ore qui exaudiri desiderat.

»Quoniam die ac nocte gravata est super me manus tua, conversus sum in aerumna mea, dum configitur spina.« Beatus ille, super quem manus [Col. 0800A] Domini gravatur, et quem Dominus pro peccatis suis affligere, et visitare dignatur [(497) 1Kb] . »Flagellat enim, sicut scriptum est, omnem filium quem recipit (Hebr. XII, 6).« Econtra vero peccanti populo dicit: »Non irascar tibi amplius. Conversus sum in aerumna mea dum configitur spina (Isa. LIV, 9).« Ecce quantum sibi profuit quod super eum manus Domini gravata est, et quod spina correctionis compunctus, et vulneratus est, quia in hac aerumna, et afflictione ad poenitentiam conversus est. Unde et subditur.

»Delictum meum cognitum tibi feci, et injustitias meas non operui.« Nihil absconditur Deo, omnia videt, ipse est, qui scrutatur renes et corda. Ipsi tamen tunc delicta et injustitias nostras manifestamus, [Col. 0800B] quando dura poenitentia, lacrymis et cordis contritione peccasse ostendimus.

»Dixi pronuntiabo adversum me omnes injustitias meas Domino, et tu remisisti impietatem cordis mei.« Hoc omnis homo debet dicere et statuere in corde suo quod peccata sua non abscondat, neque foveat; sed contra seipsum pronuntiet et manifestet; et hoc Domino [(498) 1Kb] . »Et tu remisisti impietatem cordis mei.« Hoc est enim quod alibi dicitur: »Dic tu prius peccata tua, ut justificeris.« Et: »Justus in principio accusator est sui (Prov. XVIII, 17).« Et Apostolus: »Si, inquit, nosmetipsos judicaremus, non utique judicaremur (I Cor. XI, 31).« Qui enim seipsum judicat, ille injustitias suas adversus seipsum pronuntiat.

[Col. 0800C] »Pro hac orabit ad te omnis sanctus in tempore opportuno.« Pro hac causa videlicet, ut remittas ei impietatem cordis sui, orabit ad te omnis sanctus. Nemo enim sanctorum est, qui quotidie Domino non dicat: »Dimitte nobis debita nostra, sicut et nos dimittimus debitoribus nostris (Matth. VI, 12).« Quod autem ait, »in tempore opportuno,« hanc praesentem vitam significat, quae quidem 358 poenitentiae, et orationi, et satisfactioni opportuna est, sicut Apostolus ait: »Ecce nunc tempus acceptabile, ecce nunc dies salutis (II Cor. VI, 2).« Haec autem post hanc vitam locum non habebunt.

»Verumtamen in diluvio aquarum multarum ad eum non approximabunt.« Orat quotidie vir sanctus pro peccatis suis, quamvis ad eum peccata appropinquare [Col. 0800D] non valeant, utpote in diluvio aquarum multarum positum et constitutum. Unde enim quasi dicat, peccatorum sordes transire [(499) 1Kb] valeant, qui tantarum aquarum diluvio undique muniuntur? Hinc Novum, hinc Vetus Testamentum, hinc prophetarum libri, hinc apostolorum omniumque doctorum scripturae, hinc lacrymarum affluentia, hinc confessio et poenitentia. Denique quidquid est, quo peccata abluantur et extergantur inter aquas computari potest.

»Tu es mihi refugium a pressura, quae circumdedit [Col. 0801A] me, exsultatio mea, redime me a circumdantibus me.« Orat, inquit, sanctus, ut superius dictum est. Sed quid orat? Hoc, quod modo diximus: Tu es mihi refugium, tu es mihi exsultatio, tu redime me a circumdantibus me. Quam egregie dictum est, »a circumdantibus me.« Stat vir sanctus in medio aquarum supradictarum, videt vitia et peccata, omnesque inimicos circumstantes, et ad eum [(500) 1Kb] venire desiderantes, et orat, atque orando a se repellit. Si ergo vir sanctus orat, ne invadatur et capiatur, quanto magis ille qui jam captivus detinetur, orare debet ut liberetur?

»Intellectum tibi dabo, et instruam te in via hac, qua ingredieris, firmabo super te oculos meos.« Hic est ille intellectus, qui, sicut in titulo dicitur, [Col. 0801B] datus est David. Et hic quidem modo promittitur viro sancto, solummodo praevideat et custodiat se, ne datum sibi intellectum amittat, et fiat sicut equus et mulus, in quibus non est intellectus. Quid per equum et mulum, nisi superbos homines, potentes et luxuriosos intelligamus? Hi autem si hunc intellectum, quo hic psalmus titulatur, et poenitentibus datur, habuissent, non se tam facili cursu in tanta flagitia praecipitassent. Quid autem vir sanctus et religiosus contra tales facere debeat, audiamus.

»In camo, inquit, et freno maxillas eorum confringes, qui non approximant ad te.« Si, inquit, isti equi, et muli a te fugerint, et tibi approximare, et ad poenitentiam redire noluerunt, in freno et camo maxillas eorum confringes. Per frenum et camum [Col. 0801C] nihil convenientius intelligere possumus, quam maledictiones, interdictiones et excommunicationes, et quascunque a fidelibus separationes. Haec sunt enim illa retinacula, quibus refrenati, et quamvis nolentes, et recalcitrantes ad intellectum, et poenitentiam tales equi et muli reduci solent.

»Multa flagella peccatorum, sperantes autem in Domino misericordia circumdabit.« Sciant peccatores, dicit Dominus, cujus verba haec sunt, quia nisi resipuerint et poenitentiam egerint, multa flagella, multa tormenta, multi magnique cruciatus eos exspectant. Si vero conversi fuerint, et in Dei misericordia speraverint, credant, et nullatenus dubitent, quia sperantes in Domino misericordia circumdabit. Ecce quantum valet poenitentia, et vera confessio [Col. 0801D] peccatorum [(501) 1Kb] . Nunc autem ad eos convertitur Dominus, qui confessione et poenitentia justificati sunt, et hortatur eos ut laetentur, et exsultent, et glorientur. Hoc autem in Domino, in quo, et per quem omnes suos vicerunt inimicos. Et hoc est, quod dicit: »Laetamini in Domino, et exsultate, justi, et gloriamini omnes recti corde.«



PSALMUS XXXII. PSALMUS DAVID.

Ipse David, qui hunc psalmum edidit, ipse in eo loquitur, et ejus esse dicitur. Non modicam igitur [Col. 0802A] habet auctoritatem qui tanti viri testimonio confirmatur.

»Gaudete justi in Domino, rectos decet collaudatio.« Gaudeant, inquit, alii in mundi hujus honoribus et dignitatibus, in fallacibus divitiis et suavitatibus, quorum quidem gaudium cito finem habebit; vos autem justi gaudete in Domino, quia aeternus est Dominus, et vestrum gaudium aeternum erit. Unde et in Evangelio Dominus discipulis ait: »Iterum videbo vos, et gaudebit cor vestrum, et gaudium vestrum nemo tollet a vobis (Joan. XVI, 22).«--- »Rectos autem decet collaudatio,« quia non est pretiosa laus in ore peccatoris. »Peccatori enim dixit Deus: Quare tu enarras justitias meas?« (Psal. XLIX, 16.) Illi igitur laudent, qui eum diligunt, et [Col. 0802B] qui recti sunt, qui sursum cor et oculos habent. Sed quomodo laudabunt? In cithara, inquit, et in psalterio. Et hoc est, quod ait:

»Confitemini Domino in cithara, in psalterio decem cordarum psallite ei.« In cithara cantabat David, et Saulis furorem placabat, 359 et daemonium quo vexabatur, ab eo pellebat. Talis citharedus erat Apostolus in cujus verbis ipsi philosophi delectabantur. At vero in psalterio decem cordarum illi cantant, qui decem legis mandata custodiunt. Sed hoc ad Vetus Testamentum pertinet, nunc autem de Novo audiamus.

»Cantate, inquit, ei canticum novum, bene psallite ei in jubilatione.« Novum Testamentum non indiget ligneis instrumentis; vocem humanam [Col. 0802C] quaerit, et linguam rationabilem. Novum autem canticum est canticum Christi nativitatis, passionis, resurrectionis, et ascensionis. Illi autem bene psallunt, et in jubilatione psallunt, qui corde et ore Deum laudant, et bona, quae dicunt, opere complent. Unde et subditur:

»Quoniam rectus est sermo Domini, et omnia opera ejus in fide.« Rectus sermo, rectum quaerit praedicatorem, et quia omnia opera ejus fidelia sunt, bene et fideliter nuntiari debent.

»Diligit misericordiam, et judicium; misericordia Domini plena est terra.« Hoc est igitur, quod cantare debemus, hoc omnibus nuntiandum est, et quod Dominus diligit, hoc diligamus, et misericordiam [Col. 0802D] et justitiam faciamus, et praecipuae misericordiae intendamus, quia et ipse exaltat misericordiam judicio; siquidem misericordia Domini plena est terra. Misericordia utique est, et bonis, et malis miseretur Deus. Et quasi diceret: Considera si potes, qualis et quantus est iste Dominus, cujus misericordia plena est terra, subdit, dicens:

»Verbo Domini coeli firmati sunt, et spiritu oris ejus omnis virtus eorum.« Unde, et statim in sequentibus ait:

»Quoniam ipse dixit, et facta sunt, ipse mandavit, et creata sunt.« Si enim dixit, Verbo dixit. Dicere autem, voluisse fuit. Verbum autem Dei, et [Col. 0803A] voluntas Dei ipse Filius est. Breviter in hoc versiculo Trinitatis mysterium declaratur. Quid est enim Dominus et Verbum ejus, et Spiritus ejus, nisi Pater, et Filius, et Spiritus sanctus? Unus igitur est Deus, cujus voluntate coeli facti sunt [(502) 1Kb] . Unde et alibi dicitur: »In voluntate tua universa sunt posita, et non est, qui possit resistere voluntati tuae; tu enim fecisti omnia, coelum, et terram, et universa, quae coeli ambitu continentur.« Si autem per coelos apostolos intelligamus, manifestum est, quia verbo Domini, per quod Salvatorem nostrum intelligimus, et facti, et firmati, et redempti sunt, et Spiritus sancti, secundum ejusdem promissionem, virtutem et fortitudinem susceperunt.

»Congregans sicut in utre aquas maris, ponens [Col. 0803B] in thesauris abyssos.« De hoc modo locutionis jam in alio psalmo locuti sumus, ubi dicitur: »Magnificans salutem regis ejus (Psal. XVII, 51).« Sicut enim ibi dicitur: »Magnificans magnificat,« sic in hoc loco: »Congregans congregat, et ponens ponit, inquit, Dominus congregans sicut in utre aquas maris.« Quid per aquas maris nisi omnes mundi hujus nationes intelligamus? Has autem quasi in utrem, sic in unam catholicam, et universalem Ecclesiam congregavit Deus. Magnus est hic uter, et multas in se continet aquas. Hunc SS. apostoli impleverunt et in thesauros Dei delati sunt. Unde et subditur: »Ponens in thesauris abyssos.« Id ipsum enim et per mare, et per abyssos significatur. Unde enin nisi de abysso tanta aquarum abundantia [Col. 0803C] funditur? De thesauris autem in Evangelio Dominus ait: »Thesaurizate vobis thesauros in coelis (Matth. VI, 20).« Et: »Ubi est thesaurus tuus, ibi est et cor tuum (ibid., 21).« Et: »Simile est regnum coelorum thesauro abscondito in agro (Matth. XIII, 44).« Et: »Vende omnia, quae habes, et da pauperibus, et habebis thesaurum in coelo (Matth. XIX, 21).« Inter hos igitur thesauros ponit Dominus et abyssos, et aquas maris. De quibus etiam beato Job a Domino dicitur: »Nunquid ingressus es thesauros nivis, aut thesauros grandinis aspexisti?« (Job. XXXVIII, 24.)

»Timeat Dominum omnis terra; ab ipso autem commoveantur universi, et omnes qui habitant [Col. 0804A] orbem.« Non est enim, ut ait Apostolus, personarum acceptor Deus (Act. X, 34); sed in omnibus gentibus, qui tenet eum, et operatur justitiam, acceptus est illi, et mare, et abyssos, et grandines, et nives in thesauris suis reponit. Timeat igitur eum omnis terra, nullum alium timeat, quia nullus alius timendus et colendus est: ab ipso commoveantur, et ad ipsum fugiant omnes habitatores terrae, quis enim timendus est, nisi ille qui omnia fecit? Hoc est enim quod ait:

»Quoniam ipse dixit, et facta sunt, ipse mandavit, et creata sunt. Dominus dissipat consilia gentium, reprobat autem cogitationes populorum, et reprobat consilia principum.« Nullum, inquit Propheta, timeatis, quia Dominus vobiscum est, qui [Col. 0804B] omnium consilia et cogitationes contra vos insurgentium reprobat et dissipat. Consilium vero Domini manet in aeternum, cogitationes cordis ejus in saeculum saeculi. Sicut ipse disposuit, et ante tempora praefinivit, sic et non aliter fieri oportet. Et malorum poena, et vestra gloria sic disposita 360 est, ut omnino immutari non possit. Beati igitur illi, qui. in illum credunt, et qui ab ipso praeelecti, et praedestinati sunt, quia nullo modo praedestinata sibi beatitudine carebunt. Et hoc est, quod ait:

»Beata gens, cujus est Dominus Deus eorum: populus, quem elegit Dominus in haereditatem sibi.« Hic autem subdit, et ponit ordinem ipsius electionis.

»De coelo prospexit Dominus, et vidit omnes [Col. 0804C] filios hominum.« De coelo, inquit, de illo suae majestatis profundissimo secreto prospexit, et vidit, et cognovit omnes filios hominum, et alios quidem praedestinavit ad gloriam; alios vero ad supplicium. Unde Apostolus ait: »Nunquid non habet potestatem figulus luti, facere aliud vas in honorem, et aliud in contumeliam?« (Rom. XIX, 21.) Unde et Dominus in judicio dicturus est bonis quidem, ut suscipiant regnum, quod sibi paratum est ab origine mundi; malis vero, ut eant in ignem aeternum, qui paratus est diabolo et angelis ejus. Nota quod ait: Et illis paratum esse regnum, et illis paratum esse supplicium [(503) 3Kb] . Unde manifestum est, quia nemo ad malum, vel ad peccatum agendum praedestinatur, [Col. 0805A] sed vel ad gloriam, vel ad supplicium praedestinati sunt omnes. Sequitur:

»De praeparato habitaculo suo respexit super omnes qui habitant orbem.« Repetitio videtur eorum, quae dicta sunt.

»Qui finxit sigillatim corda eorum, qui intelligit in omnia opera eorum.« Sigillatim omnium corda fecit Deus, quia neque omnibus omnem, neque aequalem omnibus sapientiam et intelligentiam dedit. »Qui intelligit in omnia opera eorum,« et quia omnium opera intelligit, unicuique secundum sua merita retribuit. Ab eo loco, ubi dicitur: de coelo prospexit Dominus, usque ad hunc locum tenor sententiae pendet; et hic tandem subaudiendum est id quod superius diximus.

[Col. 0805B] »Non salvabitur rex per multam virtutem suam, neque gigas salvus erit in multitudine fortitudinis suae.« Soli, inquit, illi salvabuntur, qui Deum timent, ejusque mandata custodiunt, et ad vitam aeternam praedestinati sunt. Caeteri vero non confidant in multitudine fortitudinis suae, quia neque rex poterit salvari per virtutem suam, neque gigas per fortitudinem suam.

»Falsus equus ad salutem, in abundantia autem virtutis suae non erit salvus.« His autem verbis nihil aliud significare videtur, nisi quia sola Dei misericordia est, quae hominem salvare et poenis eripere potest. Nemo confidat in equi velocitate, quia saepe mentitur, et subito cadens, neque seipsum, neque sessorem salvare valet. Quod autem [Col. 0805C] de rege, de gigante et equo dicitur, de omnibus quoque aliis rebus intelligatur.

»Ecce oculi Domini super timentes eum, sperantes autem in misericordia ejus, ut eripiat a morte animas eorum, et alat eos in fame.« Hoc autem tale est ac si diceret: Illi, qui in seipsis, et in sua fortitudine, et virtute confidunt, non salvabuntur; illi vero, qui Deum timent, et in sola ejus misericordia sperant et confidunt, securi [Col. 0806A] sunt, quia semper eos Dominus respicit, et eos errare, et perire non permittit; alit enim eos cibis spiritualibus in fame, quam iniqui homines in hoc saeculo patiuntur; de qua videlicet per prophetam dicitur: »Immittam in eos non famem panis, neque sitim aquae, sed audiendi verbum Dei (Amos VIII, 11).« Potest tamen de illa fame hoc intelligi, qua in inferno mali cruciantur. Unde et dives ille dicebat Abrahae: »Pater Abraham, mitte Lazarum, ut intingat extremum digiti sui in aquam, et refrigeret linguam meam, quia crucior in hac flamma (Luc. XVI, 24).«

»Anima autem nostra sustinet Dominum, quia adjutor, et protector noster est. Et in ipso laetabitur cor nostrum, et in nomine sancto ejus speravimus.« [Col. 0806B] Hortatur seipsum et animam suam, et in seipso omnes alios, ut securi sint et patienter exspectent, quia et bonum habent praeceptorem, et ea, quae sperant et exspectant sine ulla dubitatione suscipient. Et hoc est, quod dicit:

»Fiat, Domine, misericordia tua super nos, sicut speravimus in te.« Magna est virtus spei, quae per omnes psalmos tantum commendatur. Hanc autem maligni spiritus amiserunt, et summo studio laborant, ut eos quos decipiunt ad desperationem perducant. Hoc est illud peccatum, quod non dimittetur hominibus neque in hoc saeculo, neque in futuro. Bene autem pluraliter posuit, »anima nostra,« quia sicut in Actibus apostolorum legitur: »Omnibus est cor unum, et anima una (Act. IV, [Col. 0806C] 32);« unde, et alibi dicitur: »Anima nostra sicut passer erepta est de laqueo venantium.«



361 PSALMUS XXXIII. PSALMUS DAVID CUM IMMUTARET CORAM ABIMELECH VULTUM SUUM, ET DIMISIT EUM, ET ABIIT [(504) 2Kb] .

Non legitur quod David immutasset vultum suum coram Abimelech, sed potius coram Achis rege Geth, quando se furiosum esse simulavit; timens ne ab eo occideretur, de cujus regno multos interfecerat. [Col. 0807A] Vocat igitur Achis Abimelech, quia in salvatione sua qualis fuit Achis, talis fuit et Abimelech, quoniam uterque illaesum eum abire permisit. Et sicut Achis, ita et Abimelech vultum, id est animum et voluntatem, David eo tempore non cognovit. Inde enim Abimelech postea cum omnibus suis a Saule interfectus est, quia non tenuit David, et eum abire permisit. Sic igitur verum est, quia David immutavit vultum suum, et coram Achis et coram Abimelech. Et coram Achis quidem, qui se furiosum esse simulavit; coram Abimelech vero, quia cum ab eo interrogaretur cur solus venisset, respondit: Rex praecepit mihi sermonem, et non vult ut aliquis sciat. In qua re manifeste significat se in domo Abimelech securum non fuisse. Unde in hoc psalmo [Col. 0807B] Deum laudat, et benedicit, qui et in domo Abimelech, et in domo Achis eum custodivit.

»Benedicam Dominum in omni tempore, semper Inus ejus in ore meo.« Docet nos Propheta qualiter nos Deum benedicere et laudare debeamus; non ad horam, sed omni tempore, et in prosperis, et in adversis.

»In Domino laudabitur anima mea, audiant mansueti, et laetentur.« Ideo, inquit, omni tempore laudabo Dominum, quia quidquid sum ab eo sum, nihil in me laudabile invenitur, quod mecum sit. Ad ipsum igitur referatur virtus, et fortitudo mea, humilitas, sapientia et patientia mea, et quidquid boni inveniri potest in anima mea. Hoc audiant humiles et mansueti, et laetentur mecum, neque poeniteat eos [Col. 0807C] humiles semper fuisse, et mansuetos. Sic et alibi dicit: »Memento, Domine, David, et omnis mansuetudinis ejus (Psal. CXXXI, 1).«

»Magnificate Dominum mecum, et exaltemus nomen ejus in invicem.« Benevolus est Propheta, socios quaerit, hortatur alios ad laudem Dei, et quicunque secum fuerint in laudibus et in magnificatione, sint quoque participes in remuneratione.

»Inquisivi Dominum, et exaudivit me, et ex omnibus tribulationibus meis eripuit me.« In hoc quoque suae benevolentiae affectum satis nobis manifeste ostendit, dum ad exemptum sui nos docet, quid in nostris tribulationibus nos agere debeamus; ideo in suis tribulationibus se Dominum inquisivisse et [Col. 807D] exauditum esse dicit, ut et nos similiter faciamus et similiter exaudiamur. Hoc est enim quod dicit:

»Accedite ad eum, et illuminamini, et vultus vestri non erubescent.« Unde hoc? »Quia iste pauper clamavit, et Dominus exaudivit eum, et ex omnibus tribulationibus liberavit eum.« Seipsum pauperem dicit, quia quamvis dives esset, in divitiis tamen spem non habebat, et mundi hujus divitias pro nihilo ducebat. »Accedite,« inquit, per poenitentiam, qui ab eo recessistis per inobedientiam, »et illuminamini.« 362 Ipse enim »est lux vera, quae illuminat omnem hominem venientem in hunc mundum (Joan. I, 9).« De quo et Moyses dicit: »Qui [Col. 0808A] appropinquant pedibus ejus, accipient de doctrina illius (Deut. XXXIII, 3).« Et certe doctrina illius interioris hominis illustratio est. Qui autem sic illuminati fuerint, in judicio non confundentur; unde et hic dicitur: »Et vultus vestri non erubescent.«

»Immittet angelum Dominus in circuitu timentium eum, et eripiet eos.« Unde et Apostolus ait: quia »Angeli sunt administratores spiritus, in ministerium missi propter eos, qui haereditatem capiunt salutis (Hebr. I, 14).«

»Gustate, et videte quoniam suavis est Dominus; beatus vir, qui sperat in eo.« Iste qui hoc dicit, jam ejus degustaverat suavitatem. Et fortasse in eo loco, ubi ait: »Quam dulcia faucibus meis eloquia tua, Domine, super mel et favum ori meo (Psal. CXVIII, [Col. 0808B] 103).« Sed quae sunt illa eloquia, quae tantam sanctis dulcedinem praestant? Lege in Evangelio, et invenies: »Cum exaltatus fuero a terris, omnia traham ad meipsum (Joan. XII, 32).«---»Qui credit in me habet vitam aeternam (ibid. VI, 47).«---»Ubi ego sum, ibi et minister meus erit (ibid. XII, 26).« ---»Qui crediderit, et baptizatus fuerit, salvus erit. Qui venit ad me, non ejiciam foras (Marc. XVI, 16).«--- »Gaudete, quia nomina vestra scripta sunt in coelis (Matth. V, 12).« Haec sunt et similia, quae nos gustare persuadet; quatenus in his videamus, et cognoscamus quam dulcis est Dominus, et quam suavis. »Beatus vir, qui sperat in eo.« Unde et alibi dicit: »Sperate in eo, omnis conventus plebis, et effundite coram illo corda vestra; quia Deus [Col. 0808C] adjutor est in aeternum (Psal. LXI, 9).« Beatus enim ille est, cujus Deus in aeternum adjutor est.

»Timete Dominum, omnes sancti ejus, quoniam nihil deest timentibus eum.« Hinc est quod Salomon ait: »Time Deum, et mandata ejus custodi (Eccle. XII, 13). »Propter hoc factus est omnis homo, ut Deum timeat et mandata ejus custodiat. Qui Deum timet, nihil negligit. Hoc est enim quod dicit: »Timete Dominum, omnes sancti ejus.« Universa legis et prophetarum mandata comprehendit, et nihil fuit quod amplius dicere potuisset. Qui enim ex amore Dei timet, omnia facere desiderat quae ipsi praecipit, et omnia fugere, quae interdicit; nihilque illi deest ad perfectionem, qui ad hanc [Col. 0808D] pervenire potuit dilectionem. Unde et subditur: »Quoniam nihil deest timentibus eum.«---»Initium sapientiae timor Domini (Eccli. I, 16).«

»Divites eguerunt, et esurierunt; inquirentes autem Dominum non minuentur omni bono.« Quanta sunt, quibus divites egent, et quam multa unde penuriam patiuntur? Sancti vero omnia habent, quaecunque habere concupiscunt. Nam et si nondum habeant in re, omnia tamen habent in spe. Neque enim beati esse potuissent, si eis aliquid defuisset. Unde et Apostolus dicit: »Tanquam nihil habentes, et omnia possidentes (II Cor. VI, 10).« Quomodo aliquid minus poterunt habere, qui simul in Deo omnia possidebant?

[Col. 0809A] »Venite, filii, audite me, timorem Domini docebo vos.« Dixit superius ut Deum timeant, nunc autem quomodo timere debeant ostendit. Venite, inquit, et redite ad me, quia peccando recessistis a me. Nunc autem collectis et in unum congregatis ait:

»Quis est homo qui vult vitam, et cupit videre dies bonos?« Et quasi aliquis respondeat: Ego; subdidit dicens: »Cohibe linguam tuam a malo, et labia tua ne loquantur dolum. Diverte a malo, et fac bonum; inquire pacem, et persequere eam.« In his paucis verbis plena instructio est timoris Domini, et perfecta doctrina Christianae religionis [(505) 1Kb] . Totum hic dicitur, et quid effugere, et quid agere debeamus. »Qui« enim »in verbo non offendit, hic [Col. 0809B] perfectus est vir (Jac. III, 1);« et: »Qui custodit linguam suam, custodit animam suam (Prov. XIII, 3).« Pacem vero quaerit et sequitur qui omnes diligit, et neminem odit. Unde et Apostolus dicit: »Si fieri potest, quod ex vobis est, cum omnibus hominibus pacem habentes (Rom. XII, 18).« Et alibi: »Cum his qui oderunt pacem eram pacificus; cum loquebar illis, impugnabant me gratis (Psal. CXIX, 7).«

»Oculi Domini super justos, et aures ejus ad preces eorum. Vultus autem Domini super facientes mala, ut perdat de terra memoriam eorum.« Dixit quid facere, et quid non facere debeamus; nunc dicit inspectorem Deum desuper esse, qui uniuscujusque facta considerat; et justos quidem [Col. 0809C] ad hoc respicit, ut exaudiat; injustos vero, ut de terra viventium perdat. Unde et sequitur:

»Clamaverunt justi, et Dominus exaudivit eos, et ex omnibus tribulationibus eorum liberavit eos.« Sed quid mirum, si eos audivit, et de tribulationibus liberavit, qui semper cum illis est, et nunquam ab eis separatur? Et hoc est quod dixit:

»Juxta est Dominus qui tribulato sunt corde, et humiles spiritu salvabit.« Cor contritum et humiliatum Deus non spernit (Psal. L): humiles autem spiritu ad distinctionem illorum mihi dicere videtur, qui corpore humiles sunt, id est, qui humilitatem foris ostendunt, quam interius non habent. Et tales quidem facit hypocrisis: humiles vero spiritu sola sancti spiritus gratia facit. Tales autem humiles [Col. 0809D] salvabit Dominus; de aliis vero dicit: »Longe a peccatoribus salus (Psal. CXVIII, 155).«

»Multae tribulationes justorum, et de his 363 omnibus liberavit eos Dominus.« Jam liberatos eos esse dicit, quos certissime liberandos esse cognoscit.

»Dominus custodit omnia ossa eorum; unum ex eis non conteretur.« Ossa sanctorum multoties confracta fuisse legimus, et non solum confracta, sed combusta, et in pulverem redacta. Sed sicut alibi [Col. 0810A] dicitur (Psal. CXX, 7): »Dominus custodit te ab omni malo;« et statim quomodo intelligi debeat ostendit, dicens: »Custodiet animam tuam Dominus,« sic et in hoc loco non ossa corporis, sed ossa animae intelligere debemus. Ossa animae fides, spes, charitas, humilitas et misericordia, caeteraeque virtutes intelliguntur, sine quibus debilis est, et in via mandatorum Dei currere non potest. Haec sunt illa ossa, quae Dominus custodit, et ex quibus nec unum frangi permittit: »Qui enim offendit in uno, factus est omnium reus (Jac. II, 10).«

»Mors peccatorum pessima, et qui oderunt justum delinquent.« Pessima quidem est illa mors, quae et corpus et animam perdit. »Et qui oderunt justum delinquent.« Si in alio non delinquerent [Col. 0810B] mali, nisi in eo quod justos sine causa odio habent, sufficeret illis ad perditionem. Possumus autem per justum Salvatorem nostrum intelligere, qui de seipso, suisque adversariis in Evangelio dicit: »Quia odio habuerunt me gratis (Joan. XV, 25).« De quibus bene dicitur, quia delinquent, quia usque hodie contra Christum peccare non cessant, neque cessabunt usque ad consummationem saeculi.

»Redimet Dominus animas servorum suorum, et non derelinquet omnes qui sperant in eo.« De illa redemptione satis convenienter intelligere possumus, quam sui sanguinis effusione Dominus fecit, neque credibile est ut eos derelinquat, quos tanto pretio redemit.



PSALMUS XXXIV. IPSI DAVID.
[Col. 0810C]

Dicit rex et propheta David ut iste psalmus adscribatur ipsi David, id est Salvatori nostro, qui revera manu fortis vocatur. Loquitur autem in hoc psalmo Salvator noster, sed, sicut saepe diximus, secundum humanitatem [(506) 1Kb] .

»Judica, Domine, nocentes me, expugna impugnantes me.« Judica, inquit, Domine, nocentes me, et redde illis, sicut digni sunt; et expugna impugnantes me, ut suis non valeant resistere inimicis. Hoc autem contra illos dictum esse intelligere debemus, qui inconvertibiles fuerint, et usque in finem in sua malitia perstiterunt. Namque pro aliis in cruce positus oravit Dominus, et dixit: »Pater, ignosce illis, quia nesciunt quid faciunt (Luc. XXIII, [Col. 0810D] 14).« Non est igitur inconveniens si nunc pro eis, nunc contra eos orare videatur; quia alii sunt pro quibus orat, et alii contra quos orat.

»Apprehende arma, et scutum, et exsurge in adjutorium mihi.« His armaturis non eget Dominus, qui solo nutu omnes suos potest destruere inimicos. Rogat tamen ut armis gens illa disperdatur, quoniam ita dispositum erat. Et hoc suum adjutorium esse dicit, quia ad Judaeos expugnandos his armis uti voluit. Unde et subditur:

[Col. 0811A] »Effunde frameam, et conclude adversus eos qui me persequuntur; dic animae meae: Salus tua ego sum.« Per frameam Titum, et Vespasianum, et Romanum exercitum intelligimus, a quibus Judaeorum populus multis modis interemptus et perditus est. »Effunde, inquit, frameam adversus eos qui me persequuntur, et conclude« eos in civitate Jerusalem [(507) 1Kb] . Sic enim legitur, quod in Paschali festivitate, cum secundum consuetudinem totus populus in unum convenisset, repente exercitus superveniens eos conclusit, ut nullus evadere potuisset; et justo judicio Dei factum est ut illis diebus obsiderentur, in quibus in Christum Dominum nostrum manus mittere non timuerunt. Sed mira Dei potentia, qui per quadraginta duos annos exspectaverat, ut eis [Col. 0811B] parceret, si poenitere voluissent [(508) 1Kb] . Quia vero in sua malitia perstiterunt, plurimis fame et siti, gladiis et incendiis interemptis, caeteri in opprobrium et servitutem cunctis gentibus traditi sunt. »Dic animae meae: Salus tua ego sum;« de qua ipsi mentientes dicebant: »Non est salus illi in Deo ejus (Psal. III, 3).«

»Confundantur, et revereantur inimici 364 mei, qui quaerunt animam meam. Avertantur retrorsum et erubescant, qui cogitant mihi mala.« Haec si ad litteram intelligantur, plana sunt; tamen ut ad litteram intelligantur ipsa ratio cogit, quoniam secundum litteram completa esse videntur. Si enim in tempore passionis Christi Judaei poenituissent, et de hoc quod facere volebant erubuissent, et ab illa [Col. 0811C] sua prava intentione retro conversi fuissent, et Salvatorem nostrum non crucifixissent, isti duo versus in bonam partem exponi potuissent. Eorum autem, quae in hoc Psalmo dicuntur, quaedam ante passionem, quaedam in ipsa passione, quaedam vero post passionem dicta esse videntur. Quod quidem nulli inconveniens videri debet; quia ille, qui loquebatur, et ille cui loquebantur, praeterita et futura praesentia habet, neque aliter videns ea quae sunt, quam ea quae futura sunt.

»Fiant tanquam pulvis ante faciem venti; et angelus Domini affligens eos.« Sicut enim pulvis vento resistere non potest, sed ubique spargitur, raptatur et ventilatur; sic et populus ille inimicorum impetum sustinere non valens, ubique gentium dispersus [Col. 0811D] est. Possumus autem per angelum Domini, qui eos affligit, vel omnes eorum inimicos intelligere, qui in hoc Domino serviunt, vel aliquem angelum ad eorum afflictionem esse constitutum. De talibus [Col. 0812A] enim angelis alibi dicitur: »Immisit in eos iram indignationis suae, indignationem et iram, immissionem per angelos malos (Psal. LXXVII, 49).«

»Fiant viae eorum tenebrae, et lubricum, et angelus Domini persequens eos.« Tales vias significabat eis Dominus, cum diceret: »Videte ne fuga vestra fiat in hieme, vel Sabbato (Matth. XXIV, 10).« Si autem allegorice interrogamus, quid aliud sunt Judaei, nisi pulvis, qui omnium pedibus conculcatur, et quem projicit ventus a facie terrae? Omnes autem illorum viae tenebrosae et lubricae sunt, qui a sua malitia excaecati semper in errore sunt, et ad tenebras et perditionem festinant, semperque cadentes, et in omnibus delinquentes, ad bonum aliquod agendum surgere non valent. Sed quid mirum cum angelus [Col. 0812B] Domini malus eos persequatur, qui nunquam nisi ad malum eos hortatur!

»Quoniam gratis absconderunt mihi interitum laquei sui, vane exprobraverunt animam meam.« Gratis, inquit, et sine causa absconderunt mihi interitum laquei et deceptionis suae, per quem videlicet laqueum Judam proditorem intelligere possumus, qui simulatae pacis osculo eum illaqueavit et tenuit. Vane autem exprobraverunt illam sanctissimam animam [(509) 1Kb] , inter impios et peccatores eam reputantes; sicut de eo scriptum est: »Inter iniquos deputatus est (Luc. XXII, 37);« unde et ei exprobrando dicebant: »Reus est mortis, et nisi malefactor esset, non tibi tradidissemus eum: et secundum legem [Col. 0812C] debet mori, quia Filium Dei se fecit (Joan. XVIII, 30).«

»Veniat illis laqueus, quem ignorant: et captio, quam occultaverunt, apprehendat eos, et in laqueum suum incidant in idipsum.« Sicut scriptum est: »Qui fratri suo foveam parat, ipse prius cadet in eam (Eccli. XXVII, 29);« et: »Eadem mensura, qua mensi fueritis, remetietur vobis (Matth. IV, 24).« Sic enim Judaeis factum est, et laqueus, quem ignorabant, venit super eos. Sic enim in Evangelio legitur: »Quia cum appropinquaret Dominus Jerusalem, videns civitatem, flevit super illam, dicens: Quia si cognovisses (subauditur, fleres); nunc autem abscondita sunt ab oculis tuis (Luc. XXI, 1).« Abscondita [Col. 0812D] quidem, quia, sicut hic dicitur: »Laqueus, quem ignorabant, venit super eos, et captio, quam occultaverunt, apprehendit eos. Et in laqueum suum inciderunt in idipsum.« Id est simul, et communiter omnes. His verbis satis manifeste ostenditur [Col. 0813A] quia sola passio Christi causa fuit ruinae et perditionis eorum.

»Anima autem mea exsultabit in Domino, et delectabitur super salutare ejus.« Suae resurrectionis laetitiam praenuntiat, quae statim die tertia facta est; inferno ab ipsa Salvatoris anima exspoliato, et corpore de sepulcro resuscitato.

»Omnia ossa mea dicent: Domine, quis similis tibi? Eripies inopem de manu fortioris ejus, egenum et pauperem a rapientibus eum.« Per ossa Christi apostolos intelligimus, omnesque alios qui in Ecclesia fortiores sunt, et a quibus totum corpus ecclesiasticum portatur et sustinetur. Isti autem omnes laudant et magnificant Deum, qui Salvatorem nostrum cum tanto triumpho de manibus inimicorum [Col. 0813B] ejus liberavit, qui fortiores illo et potentiores esse videbantur. Qui ideo inops, egenus, et pauper dicitur, quia in tempore suae passionis, quando amici et adjutores magis necessarii videbantur, nemo fuit qui eum adjuvaret.

»Exsurgentes testes iniqui quae ignorabam interrogabant me, et retribuebant mala pro bonis, et sterilitatem animae meae.« 365 [(510) 1Kb] Venerunt enim, sicut in Evangelio legitur, multi falsi testes ante ipsum, quorum testimonia convenientia non erant. Et novissime venerunt quidam, qui interrogantes eum, dicebant: Nonne tu dixisti, quia destrueres hoc templum manufactum, et in tribus diebus illud reaedificares? Hoc enim evangelista in tertia persona narrat, quod etiam in tertia et in secunda [Col. 0813C] dictum fuisse dubitare non debemus. Sed quoniam isti mentiebantur, mendacium autem Deus ignorat, bene hoc dicitur: »Quae ignorabam interrogabant me.« Retribuebant autem illi mala pro bonis; sicut ipse Dominus ait: »Multa bona opera operatus sum vobis, propter quod horum vultis me occidere (Joan. X, 25).« Itemque: »Si male locutus sum, testimonium perhibe de malo; si autem bene, cur me caedis?« (Joan. XVIII, 23.) Reddebant autem illi sterilitatem, quia sicut arbores malae et infructuosae nullum bonum fructum reddiderunt. Haec est illa vinea electa, quae pro vino dedit acetum, et cum debuisset facere uvas, fecit labruscas (Isa. V).

»Ego autem dum mihi molesti essent, induebam me cilicio, et humiliabam in jejunio animam meam; [Col. 0813D] et oratio mea in sinu meo convertebatur.« De hoc cilicio dicit Apostolus, quia »apparuit in similitudine carnis peccati, ut de peccato damnaret peccatum in carne (Rom. VIII, 3).« Carnem igitur Christi cilicium intelligamus [(511) 1Kb] ; qua ipse indutus, peccator [Col. 0814A] et cilicio dignus aestimabatur. Solum igitur cilicium in tempore suae passionis ostendere voluit, quia divinitatis potentiam, quae sub illo cilicio latebat, non manifestavit. Humiliavit autem in jejunio animam suam, quia, quamvis pro illis orasset, suoque corpori ingerere voluisset, paucos tamen illis diebus sibi conjunxit et incorporavit [(512) 1Kb] . Tale autem jejunium patiebatur beatus Petrus, quando ei a Domino dictum est: »Macta, et manduca (Act. X, 18).« Quod enim manducamus, sic in nostram substantiam transfertur, ut unum idemque nobiscum sit. Unde et Dominus ait: »Qui manducat meam carnem, et bibit meum sanguinem, in me manet, et ego in ipso (Joan. VI, 56).« Oremus igitur ut ipse nos comedat, et in sui corporis substantiam [Col. 0814B] convertat, ut nunquam ab eo separari valeamus. Quod autem ait: »Et oratio mea in sinu meo convertebatur,« aperte insinuat, quia pro ipsis suis inimicis, ut non perirent, in corde suo orabat. Et certe haec oratio omnes illos salvavit, quicunque de illo populo salvati sunt. Ego autem illam orationem, quae in Christi pectore convertebatur, sic modificatam fuisse puto, ut illis omnibus ejus mors non imputaretur, quicunque ex illo populo converterentur; qui vero in sua malitia perseverarent, et in hac vita, et in alia punientur.

»Sicut proximum, et sicut fratrem nostrum ita complacebam, tanquam lugens, et contristatus ita humiliabar.« Sic, inquit, complacebam mihi, et delectabar in illo populo, sicut in proximo, et [Col. 0814C] fratre meo. Ita enim grammatice resolvi potest, quae aliter non procedit. E contra vero »tanquam lugens, et contristatus ab eo humiliabar.« Hoc est enim quod alibi dicitur: »Qui retribuebant mihi mala pro bonis, detrahebant mihi (Psal. XXXVII, 21).«

»Adversus me laetati sunt, et convenerunt, congregaverunt in me flagella, et ignoraverunt.« Totum hoc ad litteram completum est. Quod autem ait: »et ignoraverunt;« Apostolus exponens ait: »Si enim cognovissent, nunquam Dominum gloriae crucifixissent (I Cor., II, 2);« ignoraverunt praeterea causam et rationem cur hoc facere debuissent.

»Dissoluti sunt, nec compuncti sunt; tentaverunt me, et deriserunt me, striderunt in me dentibus [Col. 0814D] suis.« Dissoluti, inquit, sunt, nullo legis vinculo tenentur; quod volunt, hoc faciunt, et sui cordis desideria sequuntur; nec compuncti sunt de hoc tanto scelere, quod in mea morte commiserunt, me tentantes, me irridentes, super me dentibus stridenes. [Col. 0815A] Omnia enim haec, et alia mala Judaeos contra Christum fecisse non dubium est.

»Domine, quando respicies? restitues animam meam a malefactis eorum, et a leonibus unicam meam?« Domine, inquit, quando respicies? Quando me vindicare venies, quando a malefactis eorum restitues animam meam, et ab his leonibus, tam crudeliter saevientibus, unicam meam? Adhuc me, quasi dicat, persequi non cessant; adhuc me blasphemiis et injuriis persequuntur, adhuc quantum in ipsis est animam meam interficiunt, quoniam me resurrexisse negant. Nondum enim credunt Judaei Christo Domino nostro animam suam restitutam esse.

»Confitebor tibi, Domine, in Ecclesia magna; in populo gravi laudabo te.« Ecce, inquit, reliqui [Col. 0815B] Synagogam, reliqui Judaeorum stultitiam et levitatem; amodo confitebor tibi, et laudabo te per fideles meos in Ecclesia magna, in Ecclesia catholica, et per universum mundum diffusa. Et in populo gravi laudabo te, quem ventus superbiae et vanitatis non extollit.

»Ut non exsultent in me qui adversantur mihi inique, qui oderunt me gratis, et annuebant oculis.« Quia enim jam totus mundus credit in Christum, ideo Judaei neque possunt, neque audent insultare Christo. Illi autem annuunt oculis, malitiam celant in corde, et in vultu, et in oculis 366 benevolentiam ostendunt. Hoc enim faciebant Judaei, qui Salvatoris nostri doctrinam multoties laudabant, et oculis, et tota facie ejus verbis annuebant, et quomodo [Col. 0815C] in sermonibus ejus caperent, cogitabant. Et subditur:

»Quoniam mihi quidem pacifice loquebantur, et super iram dolose cogitabant.« Iram, quam in corde habebant, sed ostendere timebant. Nec tamen ira sufficiebat eis; sed super iram dolos quoque cogitabant, quibus eum interficerent [(513) 1Kb] .

»Dilataverunt in me os suum; dixerunt: Euge, euge, viderunt oculi nostri. Vidisti, Domine, ne sileas; Domine, ne discedas a me.« Dilataverunt enim Judaei os suum, nimiumque superbe contra Dominum locuti sunt, postquam eum spiritum emisisse cognoverunt; et ad Pilatum accedentes dixerunt: »Domine, scimus quia seductor ille dixit adhuc vivens: Post tres dies resurgam. Jube ergo custodiri [Col. 0815D] sepulcrum, ne forte veniant discipuli ejus, et furentur eum, et dicant plebi quia surrexit, et erit novissimus error pejor priore (Matth. XXVII, 63).« Sic igitur dilataverunt Judaei os suum, seductorem eum vocantes, et quod nunquam resurgeret praedicantes. Et tunc quidem dixerunt: »Euge, euge,« quod unaquaeque gens, secundum suae linguae proprietatem, post victoriam dicere solet. Quod autem ait: [Col. 0816A] »viderunt oculi nostri;« tale fuit ac si diceret: Tandem vidimus, et cognovimus, qualis ille erat, qui suis illusionibus populum suum decipiebat, et Dei Filium se esse dicebat: ecce mortuus est, et seipsum a morte liberare non potuit [(514) 1Kb] . Haec illi dixerunt. Tu vero, Domine, qui hanc illorum superbiam audisti, et vidisti, ne sileas, sed responde stultis secundum stultitiam suam. »Domine, ne discedas a me;« sed esto mihi in adjutorium, et disperge illos in virtute tua, et destrue eos, protector meus Domine.

»Exsurge, Domine, et intende judicium meum, Deus meus, et Dominus meus in causam meam.« Intende, inquit, jam nunc, et intra in judicium meum, et in causam meam, et incipe judicare [(515) 1Kb] , quam [Col. 0816B] injuste judicatus, et condemnatus sum, et praecipue a populo meo, quem ego tantum dilexi, cui tanta bona praestiti, quem de Aegyptiaca servitute liberavi, cui mare Rubrum aperui, quem per quadraginta annos manna pavi, in terram promissionis introduxi, et tandem pro eis in mundum veni, et carnem assumpsi. Sic enim ipse dixit: »Non sum missus, nisi ad oves quae perierunt domus Israel (Matth. XV, 24).«

»Judica me secundum magnam misericordiam tuam, Domine Deus meus, ut non insultent in me inimici mei; nec dicant in cordibus suis: Euge, euge, animae nostrae; nec dicant: Absorbuimus cum.« Judica me, inquit, secundum magnam misericordiam tuam, quae tantum dilatata est, ut mundum universum impleret, nullumque relinqueret misericordia [Col. 0816C] dignum, cui de adversario suo justitiam faceret. Judica me, inquit, retractetur judicium, et in ipsa illorum destructione et perditione cognoscatur eos merito esse damnatos. Non insultent in me, neque dicant, quod dicere soliti sunt: Euge, euge beatae animae nostrae, cum gladios tuae ultionis suis cervicibus imminere prospexerint.

»Erubescant, et revereantur simul qui gratulantur malis meis, induantur pudore et reverentia qui maligna loquuntur adversus me.« Et hoc quidem jam totum completum est, totumque in judicio complendum est.

»Exsultent, et laetentur qui volunt justitiam meam, et dicant semper: Magnificetur Dominus, qui [Col. 0816D] volunt pacem servi ejus.« Egregie satis post iniquorum destructionem, et confusionem eos exsultare, et laetari praecipit, quos de sua justitia laetos esse cognoscit. Et illi semper magnificent Dominum, qui Christi pacem habere, et tenere desiderant, quia sine pace impossibile est placere Deo.

»Sed et lingua mea« (dicit humanitas Salvatoris nostri) »meditabitur justitiam tuam, tota die laudem tuam.« Meditari autem Dei justitiam, et [Col. 0817A] laudem se dicit, quia semper in memoria eas habet, et nunquam obliviscitur.



PSALMUS XXXV. IN FINEM PUERO DOMINI PSALMUS DAVID [(515*) 1Kb] .

Hic est ille puer, de quo scriptum est: »Puer natus est nobis, et filius datus est nobis« (Isa. IX, 6). Huic igitur puero Domini David dicit in hoc psalmo rex et propheta David: »Homines et jumenta salvabis, Domine.« Quid significet »in finem,« et quid significet »Psalmus David,« saepe jam diximus.

367 »Dixit injustus, ut delinquat in semetipso: Non est timor Dei ante oculos ejus.« Hoc, inquit, dixit injustus in semetipso, hoc cogitavit in corde suo, hoc disposuit in mente sua, ut delinquat. [Col. 0817B] Quid est »ut delinquat?« Ut furetur, ut occidat, et fornicetur, ut perjurium et perditionem faciat; ut fratrem suum decipiat, et alia opera iniquitatis exerceat. Et hoc ideo, quia »non est timor Dei ante oculos ejus.« Si enim Deum timuisset, talia facere non desideraret.

»Quoniam dolose egit in conspectu ejus, ut inveniret iniquitatem suam et odium.« Inde, inquit, cognoscetur, quod non est timor Dei ante oculos ejus, quoniam dolose egit in conspectu ejus, et non solum dixit in corde, verum etiam in opere. Et idcirco dignum est ut inveniat iniquitatem suam et odium. Eadem enim mensura, qua mensus est, remetietur sibi.

»Verba oris ejus iniquitas et dolus; noluit intelligere, [Col. 0817C] ut bene ageret. Iniquitatem meditatus est in cubili suo, astitit omni viae non bonae, malitiam autem non odivit.« Vero nomine injustus vocatur, qui talia operatur. Plana sunt haec, nec indigent expositione.

»Domine, in coelo misericordia tua, et veritas tua usque ad nubes.« Miratur propheta de tam variis et diversis voluntatibus hominum; cum alii tanto desiderio sequantur vitia; alii vero tanto studio imitentur virtutes; et neminem nisi per superbiam perire; neminem, nisi per misericordiam salvari ostendit. Domine, inquit, non in terra ad plenum, sed in coelo perfecte, et ex toto cognoscitur misericordia tua. Omnes enim, qui ibi sunt, sola misericordia Dei salvati sunt: »Cum enim,« ut Apostolus [Col. 0817D] ait, »omnes peccatores essemus, Christus pro nobis mortuus est (Rom. V, III).« Et hoc quidem sola misericordia fecit. Unde et bene dicitur: »Suavis Dominus universis, et miserationes ejus super omnia opera ejus (Psal. CXIV, 9).« Si enim unusquisque sanctorum, quia jam in coelis est, vel post judicium futurus est, singulariter interrogetur, Quomodo huc venisti, vel Quomodo huc intrasti? quid respondere [Col. 0818A] aliud poterit, nisi Misericordia me adduxit. Bene igitur hic dicitur: »Domine, in coelo misericordia tua.« Sequitur, »et veritas tua usque ad nubes.« Si, inquit, misericordia in coelo est, in coelo invenitur, et cognoscitur, veritas ubi est? Vis audire ubi? In nubibus. Per nubes enim prophetae et apostoli, episcopi et sacerdotes, omnesque Ecclesiae doctores significantur. Isti enim sunt, qui super Ecclesiam pluunt, et pluviis doctrinae spiritualis totam terram irrigant. Usque ad hoc igitur pervenit veritas Dei, quia isti sunt, qui sanctarum Scripturarum intelligentiam percipere meruerunt.

»Justitia tua sicut montes Dei [(516) 1Kb] , et judicia tua abyssus multa.« Si dixisset: Justitia tua sicut montes tui, planius esset. Sed hic modus locutionis [Col. 0818B] in divina pagina frequenter invenitur. In aliis vero scripturis aut raro, aut nunquam. Tale autem est et illud: »Deus, judicium tuum regi da, et justitiam tuam filio regis (Psal. LXXI, 2).« Debuerat enim dixisse: Filio tuo, quia ipse erat ille rex, cui loquebatur. Dixerat superius quia »veritas Dei usque ad nubes,« nunc autem reddit causam quare usque ad nubes, et non amplius venit. Ideo quasi dicat: Veritas Dei ad inferiora non descendit, quia justitia Dei, et judicia Dei, quae veritate muniuntur, et consistunt, altissima sunt [(516*) 1Kb] , ad quae accedere difficile est; et altissima quidem sunt, sicut montes Dei, profundissima vero, ut abyssus multa. Idem autem et per montes Dei, et per abyssum significatur. Isti sunt illi montes, de quibus dicitur: »Levavi [Col. 0818C] oculos meos in montes, unde veniet auxilium mihi (Psal. CXX, 1).«

»Abyssus abyssum invocat in voce cataractarum tuarum.« Per montes igitur, et per abyssum utriusque Testamenti volumina intelligimus. Quae quidem tam alta et profunda sunt, ut ad eorum notitiam valde pauci valeant pervenire. In quibus videlicet voluminibus, quia justitia et judicia Dei continentur, ejusdem altitudinis et profunditatis esse dicuntur. Apparet igitur quia veritas Dei, et justitia, et judicia Dei, et utriusque Testamenti volumina inscrutabilia sunt, et humano ingenio investigari non possunt. Unde Apostolus ait: »O altitudo divitiarum sapientiae, et scientiae Dei, quam incomprehensibilia sunt judicia ejus, et investigabiles viae [Col. 0818D] ejus!« (Rom. I, 33.) Gaudeamus, quod veritas Dei usque ad nubes descendit, quia de his, quae in nubibus sunt, ad nos quoque aliquid distillabit. Miseri Judaei a quibus nubes istae, ne super eos pluant, prohibitae sunt: »Mandabo, inquit Dominus, nubibus meis, ne pluant super eos imbrem (Isa. V, 6).«

»Homines et jumenta salvos facies, Domine, quemadmodum multiplicasti misericordias tuas [Col. 0819A] Deus.« Quid enim per homines, nisi sapientes; rationabiles et viros justos intelligamus? Quid vero per jumenta, nisi stultos, fatuos, libidinosos, et carnis voluptatibus deditos? Quantum homines a jumentis, tantum isti inter se differre videntur. Tamen hos et illos salvat Dominus, qui non venit 368 vocare justos, sed peccatores ad poenitentiam (Luc. V, 12). Multos enim vidimus sanctam et religiosam vitam in monasteriis ducere, qui prius fuerunt sicut equus, et mulus, quibus non est intellectus. De hac autem tanta Dei misericordia propheta admiratur, et dicit: Quemadmodum ad quam mensuram, ad quantam superabundantiam multiplicasti misericordias tuas, Deus?

»Filii autem hominum in protectione alarum [Col. 0819B] tuarum sperabunt.« Alae Dei misericordia et veritas, fides, spes et charitas, caeteraeque virtutes, sine quibus neque ipse venit ad nos, neque nos ad ipsum volare possumus. Quis enim eum adduxit ad nos, nisi charitas et misericordia? In istarum igitur protectione sperent Christiani, quibus nihil aliud est, quo se a vitiis et malignis spiritibus defendere valeant. Hos autem vocat filios hominum, ad illorum fortasse distinctionem, quos jumenta vocaverat. »Inebriabuntur ab ubertate domus tuae, et torrente voluptatis tuae potabis eos.« Et hic modo in Ecclesia, et postmodum in illa coelesti Jerusalem inebriabuntur sancti ab ubertate tantarum deliciarum, quae et hic et ibi abundant. Sic enim sancti apostoli ebrii erant, qui quia linguis omnibus loquebantur, [Col. 0819C] non Spiritu sancto, sed vino potius a Judaeis ebrii putabantur.

»Quoniam apud te est fons vitae, et in lumine tuo videbimus lumen.« Non solum, inquit, inebriabuntur, verum etiam illuminabuntur, quia apud te est fons vitae, et lumen vitae. Lumen namque vitae, et fons vitae Christus est, qui fideles suos illuminat, et reficit. De hoc fonte, qui biberit, non sitiet ultra. Et hoc est illud lumen, quod illuminat omnem hominem venientem in hunc mundum (Joan. I). Est autem et Pater lumen, non duo tamen, sed unum lumen. Unde et hic dicitur: »Et in lumine tuo videbimus lumen;« quia nisi per te ad illud lumen venire non possumus. Sic enim ipse Dominus ait: [Col. 0819D] »Ego sum via, veritas, et vita: nemo venit ad Patrem nisi per me (Joan. XIV, 6).«

»Praetende misericordiam tuam scientibus te, et justitiam tuam his qui recto sunt corde.« Hoc autem tale est ac si diceret: Ut ad illud lumen venire valeamus, mitte misericordiam tuam scientibus te, quae nos regat, et ducat, et ad illius luminis claritatem introducat. Mitte etiam justitiam tuam his qui recto sunt corde, quia justum est ut a justitia ducantur, qui justitiae mandata custodierunt.

»Non veniat mihi pes superbiae, et manus peccatorum [Col. 0820A] non moveat me.« Misericordia, inquit, tua, et justitia tua ipsa me ducat, et pes superbiae me portet, neque manus peccatorum me trahat. Non superbia sit mihi pes, quia in hoc pede ceciderunt omnes qui operantur iniquitatem. Hoc pede portabatur diabolus, quando dicebat: »In coelum ascendam super astra Dei, et aedificabo solium meum, sedebo in monte testamenti, et similis ero Altissimo (Isa. XIV, 13).« Merito igitur de illa coelesti beatitudine expulsi sunt, nec potuerunt stare, quia tam iniquas manus habebant, et tali pede portabantur.



PSALMUS XXXVI. PSALMUS IPSI DAVID.

Ipsi David, qui eum scripsit hic psalmus adscribatur, [Col. 0820B] et ipse in eo loquatur [(517) 1Kb] .

»Noli aemulari inter malignantes, neque aemulatus fueris facientes iniquitatem.« Non aemularis, inquit, non imiteris, non tibi placeat habitare inter malignantes, neque aemulatus fueris facientes iniquitates, ut similia doceas [(517*) 1Kb] , et similia concupiscas.

»Quoniam tanquam fenum velociter arescent, et sicut olera herbarum cito cadent.« Videntur, quasi dicat, isti tales ad tempus florere, et in suis iniquitatibus prosperari. Sed tanquam fenum, quod hodie est, et cras in clibanum mittitur, velociter arescent, et sicut olera, et viriditas herbarum cito cadent, et ita cadent, ut ulterius surgere non valeant; quia non erit eis post haec poenitentiae [Col. 0820C] locus.

»Spera in Deo, et fac bonitatem, et inhabita terram, et pasceris in divitiis ejus.«---»Spera,« inquit, »in Domino,« non in viribus tuis, non in incerto divitiarum, et »fac bonitatem,« fac eleemosynas, fac misericordiam et pietatem, ut ipse misericordiam invenias, »et inhabita terram:« dominare carni tuae, Ecclesiam Dei non derelinquas; ibi mane, ibi disce, ibi mores tuos institue, ibi totam vitam tuam ad illius exemplum informa. »Et pasceris in divitiis ejus;« per quas utriusque Testamenti legem, sive etiam Christi corpus et sanguinem intelligimus. Et istae quidem divitiae omnibus mundi hujus divitiis praeferendae sunt.

[Col. 0820D] »Delectare in Domino, et dabit tibi petitiones cordis tui.« Non delecteris, inquit, in mundo, neque in vanitatibus et concupiscentiis mundi; 369 quoniam mundus transit et concupiscentia ejus, sed potius delectare in Domino; ipse sit omne bonum tuum, omnisque delectatio tua, et dabit tibi quidquid desiderat anima tua. Qui enim in Domino delectatur, semper cum Domino esse, et habitare desiderat. Hoc autem dabitur sanctis, quia simul cum eo sine fine manebunt.

»Revela Domino viam tuam, et spera in eo, et [Col. 0821A] ipse faciet.« Quomodo revelabo quod ipse scit, et melius me intelligit? Ipse enim scit cogitationes hominum, et scrutatur renes et corda. Revelamus igitur ei vias nostras, si non abscondimus peccata nostra; et tunc quidem non abscondimus, quando lacrymis et poenitentia delemus. Sive etiam »revela Domino viam tuam:« Si est aliquid boni desiderii in corde tuo, noli tardare, et bonum quod desideras agere incipe; spera tantummodo in eo, et ipse faciet [(518) 1Kb] , ipse ad bonum effectum perducet quod tu incipere times et dubitas.

»Et educet tanquam lumen justitiam tuam, et judicium tuum sicut meridiem.« Spera, inquit, in eo, sequere eum; ipse diriget viam tuam, et suo clarissimo lumine illuminabit, neque te errare permittet. [Col. 0821B] Et justitiam, quam agere cupis, et judicium tuum, quo teipsum judicare disponis, et angelis, et hominibus revelabit, et tanquam lumen, et sicut meridiem splendescere faciet.

»Subditus esto Domino, et obsecra eum.« Hoc solum, quasi dicat: Tibi est necessarium ut soli Leo subditus sis, et si quid adversi tibi acciderit, eum orare non obliviscaris. Quam egregie et persuascrie exhortatur nos ad servitium Dei, et melioris vitae conversationem. »Ne aemulatus fueris eum qui prosperatur in via sua:« hoc autem exponit »in homine faciente iniquitatem.« Illum, inquit, qui prosperatur in via Dei, qui sedulus est in servitio Dei, non autem illum qui prosperatur in via sua, id est iniquitate sua. Siquidem iniquorum via ipsa [Col. 0821C] iniquitas est. Et certe multos tales videmus qui, male agendo in hac vita, ad tempus multum crescunt, quos perituros esse non dubitamus.

»Desine ab ira, et derelinque furorem, ne aemuleris, ut nequiter facias.« Est autem ira brevis commotio animi, furor vero ira inveterata. Utraque autem fugienda sunt, quid frequenter irasci peccatum est, quia sine scandalo fratrum fieri non potest. De furore vero quid dicam, cum nihil vel parum ab odio differat? »Ne aemuleris, ut nequiter facias.« Aemulare, inquit, alios in bonum, in malum autem neminem aemuleris.

»Quoniam qui nequiter agunt exterminabuntur.« Exterminari autem quid aliud est, quam extra terminos fieri? Qui autem extra terminos erunt, in promissam [Col. 0821D] sanctis haereditatem non intrabunt. De qua haereditate subditur:

»Qui vero exspectant Dominum, ipsi haereditate possidebunt terram.« Illam videlicet terram, de qua alibi dicitur: »Credo videre bona Domini in terra viventium (Psal. XXXVII, 20).« Quomodo autem Dominum exspectare debeamus, ipse nos docet: »Vigilate, inquit, quia nescitis qua hora Dominus vester venturus est (Matth. XXV, 13).« Vigilare igitur eum oportet, qui Dominum exspectat; vigilat autem qui in bonis operibus perseverat.

[Col. 0822A] »Pusillum adhuc, et non erit peccator, et quaeres locum ejus, et non invenies.« Brevis est vita hominis, et cito de hac vita transeunt ipsi quoque qui eam diligunt, et transeundo simul cum ea cuncta amittunt. Postea vero si locus eorum quaeratur, quia in hoc saeculo locum habent, inveniri non poterit.

»Mansueti autem possidebunt terram, et delectabuntur in multitudine pacis.« Hoc enim in Evangelio Dominus ait: »Beati mites, quoniam ipsi possidebunt terram (Matth. V, 5).« Et tunc quidem delectabuntur in multitudine pacis, quam quidem in hoc mundo plenam et perfectam vix aliquis habere potest; cum spiritus concupiscat adversus carnem, et caro adversus spiritum (Gal. V).

»Observabit peccator justum, et fremet super [Col. 0822B] eum dentibus suis: Dominus autem irridebit eum, quoniam prospicit quod veniet dies ejus.« Hoc autem de martyribus intelligitur, quos iniqui homines insidiando observabant, et rapientes ad supplicia trahebant, et super eos dentibus frementes, duris et exquisitis tormentis eos interficiebant. Sed Dominus irridebat eos, id est irrisione dignos judicabat; qui tempus, et diem sanctorum, et illorum perditionis praevidebat.

»Gladium evaginaverunt peccatores, tetenderunt arcum suum, ut decipiant inopem, et trucident rectos corde.« Et haec quidem de tyrannis et martyribus manifestissima prophetia est; quamvis hoc etiam de haereticis intelligi possit. Nam et illi materialibus armis, et isti suarum deceptionum gladiis [Col. 0822C] multos sanctorum interfecerunt. Possumus autem per gladios manifestam persecutionem, et per arcus occultam deceptionem intelligere. Unde adhuc subditur:

»Gladius eorum intret in cor ipsorum, et arcus eorum confringatur.« Intrant enim gladii tyrannorum in corda eorum, quia ipsi sui gladii, quibus sanctos interfecerunt, sunt eis causa mortis et perditionis. Arcus vero haereticorum jam 370 contritus est, quia omnis eorum haeresis, et deceptio in multis conciliis damnata est.

»Melius est modicum justo super divitias peccatorum multas.« Hoc autem tale est ac si diceret: Pauperes sunt sancti, et suis divitiis et honoribus pro Christi nomine exspoliati; sed melius modicum, [Col. 0822D] quod habent, super multas divitias, quas possident peccatores. Isti enim parva habent, et sufficit eis. Illi vero multa, et habendi cupiditate, et avaritia torquentur.

»Quoniam brachia peccatorum conterentur; confirmat autem justos Dominus.« Per brachia peccatorum omnium illorum fortitudinem intelligimus, quam quidem in divitiis maxime constare videmus, quas si aliquo casu amiserint, protinus eos omnem fortitudinem simul cum eis amisisse videmus. Confirmat autem justos Dominus, quoniam temporalium [Col. 0823A] rerum amissione ditiores et fortiores fiunt; siquidem propter hoc centuplum accipiunt, et vitam aeternam suscipiunt.

»Novit Dominus vias immaculatorum, et haereditas eorum in aeternum erit.« Ideo, inquit, confirmat justos Dominus, quoniam ipse novit vias eorum. Ipsi enim sunt, de quibus dicitur: »Beati immaculati in via, qui ambulant in lege Domini (Psal. CXVIII, 1).« Qui enim sic ambulant, digni sunt, quibus Dominus auxilietur. »Et haereditas eorum in aeternum erit.« Hic quasi dicat: Pauperes fuerunt, et suas haereditates pro Christi nomine perdiderunt: sed haereditas eorum et major et melior erit in aeternum.

»Non confundentur in tempore malo.« Quid est enim in tempore malo? In tempore malis praeparato, [Col. 0823B] id est in die judicii, quando mali suscipient aeterna mala.

»Et in diebus famis saturabuntur.« Et in diebus famis quid est? Id ipsum tempus, de quo modo diximus; quia sancti non esurient, sicut scriptum est, neque sitient ultra (Apoc. VII, 16); mali vero omnem famem, omnemque penuriam patientur. Unde et subditur: »Quoniam peccatores peribunt.« Peribunt quidem non solum famis afflictione, verum etiam omni genere tormentorum. Et hoc probat.

»Inimici autem Domini mox ut honorati et exaltati fuerint, deficientes, ut fumus deficient.« Quod autem dixit, mox, non dixit, ut statim fiat, sed quia cito, et postmodum fiet. Deficient autem ut fumus, [Col. 0823C] quia se in superbiam exaltando, et elevando deficient. Haec est enim natura fumi, ut se a terris elevando deficiat.

»Mutuatur peccator, et non solvit, justus autem miseretur et commodat.« Et haec quidem justa causa est, ut pereant mali; quia nolunt solvere quod mutuantur. Quid enim habemus, nisi quod mutuo accepimus? Sic et Apostolus dicit: »Quid enim habes, quod non accepisti; quid gloriaris, quasi non acceperis?« (I Cor. IV, 7.) Dicitur autem mutuum quasi meum tuum. Quod enim mutuo datur, non ex toto datur, quia aliquid inde exspectatur. Sed quid Dominus exspectat a nobis de his, quae dedit nobis? Audi ipsum dicentem: »Quod uni ex minimis meis fecistis, mihi fecistis (Matth. XXV, 40).« Quod [Col. 0823D] itaque minimis suis damus, sibi damus, imo non damus, sed reddimus. »Justus autem miseretur et commodat.« Peccator, inquit, non vult solvere quae mutuo accepit; justus econtra et aliena solvit, et propria largitur, et commodat.

»Quoniam benedicentes eum possidebunt terram, maledicentes autem ei disperibunt.« Facile, inquit, aliquis in his omnibus, quae superius dicta sunt, intelligere poterit, quia benedicentes eum possidebunt terram. Non solum autem homines, verum etiam omnis creatura benedicit Dominum. Nisi enim omnis creatura benediceret Dominum, non dicerent illi tres pueri in camino positi: »Benedicite, omnia opera Domini, Dominum (Dan. III, 1).« Quod si omnis creatura benedicit Dominum, qui sunt illi, de quibus [Col. 0824A] hic dicitur: »Maledicentes autem ei disperibunt.« Apostolus quibusquam male agentibus dicit: »Vos estis propter quos nomen Dei blasphematur inter gentes (Rom. II, 24).« Isti igitur sunt, qui Dominum maledicunt. Hoc tamen et de Judaeis specialiter intelligi potest, de quibus dicitur: »Maledicent illi, et tu benedices, qui insurgunt in me, confundantur (Psal. CXVIII, 26).«

»A Domino gressus hominis diriguntur, et viam ejus cupit nimis.« Qui a Domino dirigitur, securus incedere potest. A Domino autem illi diriguntur, qui de via mandatorum ejus non recedunt. Hanc autem viam diligit Dominus. Per hanc viam ille se cucurrisse alibi dicit: »Viam mandatorum tuocum cucurri, cum dilatares cor meum (Psal. CXVIII, [Col. 0824B] 32).«

»Cum ceciderit justus non conturbabitur, quia Dominus firmat manum ejus.« Non potest fieri ut homo in longo itinere non offendat, et sine peccato in hac vita nemo vivere potest. Septies namque cadit justus (Prov. XXIV), et resurgit; et ideo »non conturbabitur, quia Dominus firmat manum ejus.« Quid est firmat manum ejus? nisi cadentem sustinet, et iterum ad bonum opus praeparat et accingit.

»Junior fui, et senui, et non vidi justum derelictum, nec semen ejus egens pane.« Hoc autem Propheta mihi his verbis dicere videtur: Ab hoc tempore meae juventutis, quo mihi haec Deus revelare dignatus est, usque ad saeculi consummationem per singula saecula, Spiritu sancto me docente, cuncta consideravi, [Col. 0824C] et non vidi justum derelictum, nec semen, id est filios et imitatores ejus, fame perire. Illi namque pereunt fame, qui cibis spiritualibus non nutriuntur.

»Tota die miseretur et commodat, et semen ejus in benedictione erit.« Si enim egeret, aliis subvenire non posset. In hoc autem abundare probatur, quod aliis 371 miseretur et commodat, et spiritualia et temporalia quae habet cum aliis partitur. Et ideo semen ejus in benedictione erit, quia semper crescet, et in melius proficiet.

»Declina a malo, et fac bonum, et inhabita in saeculum saeculi.« Hoc consilium sufficit omnibus ad salutem. Haec est regula perfectionis, mala [Col. 0824D] fugere, et bona agere, et ab Ecclesiae et fidelium societate non recedere.

»Quoniam Dominus amat judicium, et non derelinquet sanctos suos; in aeternum conservabuntur.« Declina, inquit, a malo, et fac bonum. Quare? Quia Dominus amat judicium, et reddet unicuique secundum opera sua, et non derelinquet eos qui a malo declinant, et bona agunt, sed in aeternum eos conservabit. De malis autem quid fiet? Sequitur:

»Injusti autem punientur, et semen impiorum peribit. Justi vero haereditate possidebunt terram, et inhabitabunt in saeculum saeculi super eam.« Hoc autem de praesenti Ecclesia, et de terra viventium intelligi potest. Sed quia dicit »in saeculum saeculi,« [Col. 0825A] convenientius de illa terra intelligitur, quae nullo modo auferri potest, quam et in aeternum possidebunt.

»Os justi meditabitur sapientiam et lingua ejus loquetur judicium.« Justum enim est ut aeternam possideat haereditatem, qui in hoc saeculo positus soli sapientiae operam dedit, et non recessit a veritate. Quid est enim judicium loqui, nisi veritatem dicere et tenere? Unde et subditur:

»Lex Dei ejus in corde ipsius.« Quomodo enim a veritate recedere potest, qui secundum legem Dei judicat, et aliam legem ignorat? »Et ideo non supplantabuntur gressus ejus.« Illi supplantantur, qui ad errorem trahuntur, et a veritate separantur. Hoc autem illi non timent, qui legem Domini in [Col. 0825B] memoria et in corde habent, et in ea assidue meditantur.

»Considerat peccator justum, et quaerit perdere eum.« Considerat, inquit, observat, et insidiatur ei, et quaerit quomodo eum perdere et decipere possit. Dominus autem, qui nunquam deserit sperantes in se, non derelinquet eum in manibus suis. Iste peccator diabolus est, peccatorum omnium maximus, qui semper sanctis insidiatur, eosque accusare non cessat. Sequitur: »Nec damnabit eum, cum judicabitur illi.« Non dixit, cum judicabit illum; sed cum judicabitur illi, quoniam illud districtum judicium ad malorum damnationem, et ad bonorum vindictam et gloriam fecit.

»Exspecta Dominum, et custodi vias ejus, et exaltabit [Col. 0825C] te, ut inhabites terram.« Exspecta, inquit, Dominum, securus esto et nihil timeas, qui non te, sed tibi judicaturus veniet, et custodi vias ejus, de quibus te inimicus trahere, et in vias suas inducere conatur. Et exaltabit te ad illam supernam beatitudinem, ut inhabites illam terram, in qua nec mortem nec inimicorum insidias timeas. »Cum perierint peccatores, videbis.« Magna consolatio est inimicorum poenas et perditionem videre.

»Vidi impium superexaltatum, et elevatum supra cedros Libani. Transivi, et ecce non erat; quaesivi eum, et non est inventus locus ejus.« Libanus, qui candidatio interpretatur, sanctam Ecclesiam significat, quae baptismatis aqua mundata et lavata, et super nivem dealbata est. Per cedros autem illos intelligimus, [Col. 0825D] qui sapientia, sanctitate et virtutibus altiores et fortiores in Ecclesia sunt. Super hos autem exaltatos et elevatos multoties impios videmus, et quasi humillima fruteta eos conculcant et despiciunt. Quod autem dicit: »Transivi, et ecce non erat;« tale est ac si diceret: Postquam vidi impium sic exaltatum et elevatum ad ea quae sibi post modicum tempus futura erant, mente et cogitatione transivi, et ecce non erat; ibi videlicet, ubi prius esse solebat; quaesivi eum inter illa suarum domorum superstitiosa fastigia, et non est inventus locus [Col. 0826A] ejus, quoniam alii omnia occupaverunt, qui nullas inde sibi gratias agebunt.

»Custodi veritatem, et vide aequitatem, quoniam sunt reliquiae homini pacifico [(518*) 1Kb] .« Vide locutionis elegantiam, quomodo alternatim justorum praemia, et iniquorum perditionem describit, quatenus hinc auditores provocet ad bonum, inde vero retrahat a malo. Custodi, inquit, veritatem, et vide aequitatem, et noli aemulari inter malignantes; neque imiteris illos, qui sic exaltati et elevati tam cito cadunt et deficiunt, quoniam sunt reliquiae homini pacifico. Illi, quasi dicat, et seipsos, et quaecunque habent subito amittunt; sancti vero de hoc saeculo exeuntes ditiores fiunt; nihilque fuit, quod in hac vita habuisse visi sunt, ad comparationem reliquiarum, [Col. 0826B] quae illis in alia vita reservantur.

»Injusti autem disperibunt, simul reliquiae impioram peribunt.« Contrariis suo more contraria ponit, quia ea, quae boni habebunt, mali habere non poterunt.

»Salus autem justorum a Domino est;« quia nihil de suis viribus praesumpserunt, et protector eorum est in tempore tribulationis; et ideo ab inimicis superari non potuerunt.

»Et adjuvabit eos Doninus, et liberabit 372 eos, et eripiet eos a peccatoribus, et salvos faciet eos, quoniam speraverunt in eum.« Talis autem ejusdem rei repetitio, et inculcatio firmiorem facere debet promissionem; semperque notandum quanta sit virtus spei, quae sic ubique commendatur.



PSALMUS XXXVII.[Col. 0826C] PSALMUS DAVID IN COMMEMORATIONE DE SABBATO.

Sabbatum requies interpretatur, per quam videlicet. requiem, aeternae beatitudinis quietem intelligimus, unde Apostolus dicit: »Quia relinquit Sabbatismun populo Dei (Hebr. IV, 9).« Hujus igitur quietis Ecclesiae filii memores duram de peccatis suis in hoc psalmo poenitentiam agunt.

»Domine, ne in furore tuo arguas me, neque in ira tua corripias me.« Istae affectiones, sicut jam in alio psalmo diximus, in Deo non sunt. In eo tamen esse videntur, quando ea facit quae irati homines facere solent. Vox poenitentis est, judicium Dei timentis, et misericordiam Dei implorantis. Et tale est ac si dicat: Multum peccavi; et dum judicii [Col. 0826D] diem et tormenta, malis praeparata lego et considero, nimio terrore et timore conficior. Sed tu, Domine, in illo tremendi judicii die fac misericordiam cum servo tuo, et ne in furore arguas me, neque in ira corripias me: »Si« enim »iniquitates observaveris, Domine, quis sustinebit? (Psal. CXXIX).«---Non« ergo »intres in judicium cum servo tuo (Psal. CXLII, 2).«

»Quoniam sagittae tuae infixae sunt mihi, et confirmasti super me manum tuam.« Sagittae Dei illae sententiae sunt, quae in utroque Testamento contra peccatores mittuntur. Tales autem in superiori [Col. 0827A] psalmo multas modo audivimus, et in Evangeliis caeterisque Scripturis divinis multas reperimus. Qualis est illa: »Jam securis ad radicem arborum posita est. Omnis arbor, quae non facit fructum bonum, excidetur, et in ignem mittetur (Matth. III, 10).« Et Apostolus: »Secundum duritiam tuam, inquit, et impoenitens cor tuum, thesaurizas tibi iram in die irae et revelationis justi judicii Dei, qui reddet unicuique secundum opera sua. (Rom. II, 5).« Has autem sagittas sibi infixas esse dicit, quia his et similibus ejus animus vulneratus nimio terrore concutitur. Hoc est enim quod ait: »Et confirmasti super me manum tuam.« Beati illi, qui hanc manum sentiunt, et his sagittis se vulneratos esse cognoscunt. Qui enim de peccatis non dolent, [Col. 0827B] manum Dei super se imminentem, et ad feriendum praeparatam non intelligunt. Unde adhuc subditur:

»Quoniam iniquitates meae posuerunt se super caput meum, sicut onus grave gravatae sunt super me.« Ecce causa totius afflictionis in hoc versu revelatur. Ideo, inquit, sic infirmatus sum, quoniam iniquitates meae posuerunt se et quodammodo sedem sibi fecerunt super caput meum, per quod mentem intelligimus, quo videlicet capite subjugato, nihil erit quod eis resistere valeat. »Et sicut onus grave gravatae sunt super me:« et jam ulterius earum pondus sustinere non valeo. Hoc nulli alii dicere possunt, nisi illi soli qui dignam poenitentiam agunt, quoniam caeteris omnibus non gravia, sed valde levia, et delectabilia sua peccata videntur. Ad hoc [Col. 0827C] enim Propheta hunc unum poenitentem posuit, ut in ejus verbis omnes alii discant qualiter poenitentiam agere debeant.

»Computruerunt, et deterioraverunt [(519) 1Kb] omnes cicatrices meae a facie insipientiae meae.« Ubicunque sunt cicatrices, ibi vulnera, vel ulcera fuisse non dubium est. Quod igitur sua incuria, et insipientia cicatrices suas deteriorasse et computruisse dicit, se jampridem ab infirmitate sanatum, et iterum infirmatum se esse ostendit. Hoc autem illis contigit, qui, peracta poenitentia, ad peccata iterum redeunt. Sanantur autem misericordia etiam isti, sed tales cicatrices difficilius ad salutem perveniunt [(520) 1Kb] .

»Miseriis afflictus sum usque in finem, tota die contristatus ingrediebar.« Pro talibus, inquit, [Col. 0827D] tantisque delictis usque in finem, id est penitus, et ex toto afflictus, turbatus et contristatus sum.

»Quoniam anima mea completa est illusionibus, et non est sanitas in carne mea.« Multas illusiones patitur anima [(521) 1Kb] , cui peccata dominantur, quoniam post multas et iniquas cogitationes ad desperationem aliquando perducitur. Quod vero ait: [Col. 0828A] »Et non est sanitas in carne mea,« vel jejuniorum, vel afflictionum causa infirmatam, vel luxuriis, et voluptatibus, aliisque corruptionibus violatam esse ostendit.

373 »Incurvatus sum, et humiliatus sum usquequaque.« Multi poenitentes incurvantur et humiliantur, sed non usquequaque: quia, etsi duram poenitentiam agant, in aliquibus tamen peccare non cessant. »Rugiebam a gemitu cordis mei.« Nihil est poenitenti homini fructuosius, quam hic talis compunctionis gemitus atque rugitus. Unde et alibi dicitur: »Cor contritum et humiliatum, Deus, non despicies (Psal. L, 50).«---»Et ante te est omne desiderium meum, et gemitus meus a te non est absconditus.« Qualiscunque, quasi dicat, aliquando [Col. 0828B] fuerim, et in quibuscunque rebus desiderium meum occupatum fuerit, tu tamen vides quale nunc sit desiderium meum. Et haec poenitentia mea, istae lacrymae, et hic gemitus meus a te abscondi non potest.

»Cor meum conturbatum est in me, et deseruit me fortitudo mea.« Non potest dubitari valde interius esse conturbatum, qui tam dura poenitentia exterius satisfacit. Talis autem conturbatio bona est, quia tali conturbatione omnes mali humores rejiciuntur, et anima infirma sanatur. »Et descruit me virtus mea.« Si autem fortitudo, quae proprie et naturaliter hominis est, cum non deseruisset, nequaquam a vitiis superatus fuisset. Tandiu igitur lacrymis et orationibus insistendem est, donec [Col. 0828C] amissa fortitudo redeat, et mens a sui fervoris conturbatione quiescat. »Et lumen oculorum non est mecum.« Lumen oculorum suorum Deum ipsum esse dicit, quem propter peccata, quae commiserat, digne satis a se recessisse conqueritur et dolet. Huc usque clamorem poenitentis audivimus; hinc autem Salvatorem nostrum de sua passione loquentem audiamus. Et certe Salvator noster pro peccatoribus passus est, qui idcirco hoc in loco passionem suam narrare videtur, quatenus huic tam digne poenitenti consolatio detur.

»Amici mei, et proximi mei adversum me appropinquaverunt, et steterunt.« Nihil est, inquit, o homo, quod quereris; nihil est quod de tuis miseriis lamenteris; vide me afflictum, vide me crucifixum, [Col. 0828D] vide me peccata tua portantem, vide me mundi miserias ferentem et auferentem. Consolare igitur, spem habeto, non frangaris adversis. Non tibi notum est quomodo »Amici mei,« Judaei (ironia est) (sic enim et Judam amicum vocavit: »Amice, ad quid venisti?« [Matth. XXVI, 50] cum utique amicus non esset), »et proximi mei (secundum carnem) [Col. 0829A] adversum me appropinquaverunt, et steterunt.« Non enim appropinquaverunt ut crederent, sed potius ut occiderent. »Et proximi mei a longe steterunt.« Hoc autem de discipulis intelligitur, qui, »eo relicto,« sicut in Evangelio legitur, »fugerunt omnes (Matth. XXVI, 36).«

»Et vim faciebant, qui quaerebant animam meam.« Vim quidem faciebant, quia et ipsum violenter post se trahebant, et discipulos, ut modo diximus, fugere coegerunt. »Et qui inquirebant mala mihi, locuti sunt vanitatem.« Et quid aliud, nisi vanitatem locuti sunt Judaei, contra eum frementes, insanientes, Crucifige clamantes, falsos testes producentes, et multis opprobriis et blasphemiis ei illudentes? »Et dolos tota die meditabantur.« Quia [Col. 0829B] enim, sicut scriptum est, nullam causam mortis inveniebant in eum, ideo tota die dolos meditabantur, quibus eum accensarent et interficerent.

»Ego autem velut surdus non audiebam.« Non audisse sese dicit, quia eorum blasphemiis et interrogationibus respondere noluit. Usitata locutio est, ut ea nos non audire dicamus, ad quae respondere non curamus. Unde et quidam illorum dicebant: »Nonne audis, quanta isti adversus te testificantur?« (Matth. XXVI, 62.) »Et sicut mutus non aperiens os suum.« Ipse est enim de quo scriptum est: »Tanquam ovis ad victimam ductus est, et sicut mutus non aperuit os suum (Isa. LIII, 7),« Unde et subditur:

»Et factus sum ut homo non audiens, et non [Col. 0829C] habens in ore suo increpationes.« Tanta namque patientia eorum verba sustinebat, ac si nihil haberet quod eis responderet, vel unde eos increpare potuisset, qui omnium secreta videbat, et unumquemque de omnibus, quae male egerat, reprehendere poterat.

»Quoniam in te, Domine, speravi, dixi: Tu exaudies me, Domine Deus meus.« Ideo, inquit, neque illos redarguere, neque me in aliquo defendere volui: quia non in me, sed in Domino speravi, cujus virtutem et potestatem super illos et super omnia esse sciebam, qui me sufficienter defendere poterat. »Dixi: Tu exaudies me, Domine Deus meus.« Et hoc, quasi dicat: Sufficiens mihi erat, qui secundum meam voluntatem exaudiendum me esse sciebam. Cur enim in loquendo, vel respondendo, vel aliquo [Col. 0829D] alio modo se fatigaret, cui sola voluntas et cordis oratio sufficiebat?

»Quia dixi: Ne aliquando insultent in me inimici mei.« Haec igitur voluntas illius, haec oratio versabatur in corde ejus, ne inimici ejus insultare potuissent. Quod autem ait, »Ne aliquando,« intelligendum est post passionem et resurrectionem, siquidem illis tribus diebus data est illis potestas facere in eum quod facere voluissent. Unde et ipse dixit: »Haec est hora vestra, et potestas tenebrarum (Luc. XXII, 33).« Et alibi: »Sicut fuit Jonas in ventre ceti tribus diebus et tribus noctibus, ita erit Filius hominis in corde terrae (Matth. XII, 40).« [Col. 0830A] Id est in affectu et voluntate Judaeorum, ut faciant in eum quod voluerint. Post passionem vero et resurrectionem nequaquam ei Judaei insultare potuerunt; cum et ipsi propter hoc peccatum ubique dispersi sunt, et Christi nomen et gloria ubique praedicetur. »Et dum commo verentur pedes mei, in me magna locuti sunt.« Pedes Dei, apostoli sunt, 374 qui ejus Evangelium in omnem terram detulerunt. De quibus dicitur: »Quam pulchri pedes evangelizantium pacem, evangelizantium bona (Rom. X, 15).« Isti autem pedes tunc moti sunt, quando Dominus ait: »Si me quaeritis, sinite hos abire (Joan. XVIII, 8).« Deinde vero impii Judaei et magna, et mala, et stulta, et nefanda, sicut in ejus passione legitur, contra Dominum locuti sunt.

[Col. 0830B] »Quoniam ego ad flagella paratus sum, et dolor meus ante me est semper.« Non me, inquit, praeparavi ad resistendum, sed ad flagella suscipiendum. Poterat enim resistere, facileque omnes suos perdere inimicos, si voluisset; sicut beato Petro pugnanti, et gladio eum defendere volenti ait: »Mitte gladium tuum in locum suum. An putas, quia non possum rogare Patrem meum, et exhibebit mihi modo plusquam duodecim legiones angelorum? Quomodo ergo implebuntur Scripturae, quia sic oportet fieri?« (Matth. XXVI, 52.) Et quasi dicat: Nisi hoc fiat, ego a dolore, quem habeo de diaboli potestate, et humani generis perditione liberari non possum. Et hoc est quod ait: »Et dolor meus ante me est semper.« Semper quidem, donec moriendo vincam, [Col. 0830C] et eos, qui captivi tenentur, eripiam.

»Quoniam iniquitatem meam ego pronuntiabo, et cogitabo pro peccato meo.« Hoc tale est ac si diceret: Quasi iniquum et peccatorem, et in Deum blasphemantem [(522) 1Kb] , me damnant et judicant; sed ego ipse pronuntio et notum facio quae sit iniquitas mea, et quod sit peccatum meum. Volui mundum esse salvum, et genus humanum de diaboli eripere potestate, et hoc est peccatum meum, pro hoc, si necesse fuerit, ego ipse cogitabo.

»Inimici autem mei vivunt, et confortati sunt super me, et multiplicati sunt qui oderunt me inique.« Haec autem sub interrogatione, cum quadam indignatione legenda sunt. »Inimici, inquit, mei vivunt?« Non vivent, sed morte morientur, [Col. 0830D] et temporali videlicet et aeterna. »Et confortati sunt super me?« Non confortati, sed humiliati et dissipati. »Et multiplicati sunt, qui oderunt me inique?« Non multiplicati, sed, sicut digni sunt, modis omnibus minorati. Et certe, sicut videmus, gens illa modo non crescit; quae ante Christi passionem quasi herba [(523) 1Kb] crescebat et pullulabat.

»Qui retribuebant mihi mala pro bonis, detrahebant mihi.« Quod enim Judaei mala pro bonis ei retribuerent, ipse Dominus ostendit, dicens: »Multa bona opera operatus sum vobis, propter quod horum me vultis occidere?« (Joan. X, 32.) Detractiones vero illorum, quia satis notae sunt, nobis exponere non [Col. 0831A] est necesse, quoniam subsecuti sunt justitiam.

»Non derelinquas me, Domine Deus meus, ne discesseris a me, intende in adjutorium meum, Domine Deus salutis meae.« Docet nos Salvator noster, quod illi qui justitiam habent, confidenter Dei adjutorium quaerere possunt, in eo quod se ipsum in exemplum ponit, et quia justitiam subsecutus est, a Domino non relinquatur.



PSALMUS XXXVIII. PRO IDITHUM CANTICUM DAVID.

Idithum [(524) 2Kb] transiliens eos interpretatur. Hunc Itaque psalmum cantat David in laudibus illorum qui eos transiliunt, et quasi non audientes praetereunt, qui contra eos vanitates loquuntur, et qualibet fatuitate ad indignationem provocare nituntur. Per [Col. 0831B] hos autem perfectiores quosque intelligere possumus, qui silentium elegerunt, ne vel verbi levitate peccarent. De talibus enim Jeremias ait: »Bonum est homini, cum portaverit jugem ab adolescentia sua: sedebit solitarius, et tacebit (Thren. III, 27).«

»Dixi: Custodiam vias meas, ut non delinquam in lingua mea.« Dixi, inquit, mente proposui, et corde stabilivi, firmiterque firmavi in tantum custodire vias meas et opera mea, ut non delinquam in lingua mea. Hoc enim valde difficile est ut lingua homo non peccet. »Qui enim in verbo non offendit, dicit Scriptura, hic perfectus est vir (Jac. III, 2).« Et: »Qui custodit linguam suam, custodit animam 375 suam (Prov. XIII, 3).« Et: »Mors et vita in manus linguae (Prov. XVIII, 21).«---»Qui enim putat se [Col. 0831C] religiosum esse, non refrenans linguam suam, sed seducens cor suum, hujus vana est religio (Jac. I, 26).«

»Posui ori meo custodiam, cum consisteret peccator adversum me.« Hoc est enim quod alibi dicitur: »Sepi aures tuas spinis [(525) 1Kb] , et fac ori tuo ostium et spinas.« Et hoc quidem debent facere viri sancti, quando eorum verba magis generant scandalum quam utilitatem. Unde et Dominus ait: »Nolite sanctum dare canibus, neque spargere margaritas ante porcos (Matth. VII, 6).« Fugiamus igitur habere sermonem cum illis, qui verbis nostris non aedificantur; sed potius ad blasphemias et opprobria concitantur. Unde et subditur:

»Obmutui, et humiliatus sum, et silui a bonis, et [Col. 0831D] dolor meus renovatus est.« Quia, inquit, peccator ad resistendum, et veritatem impugnandam stabat contra me, et ego intelligebam neque sibi tunc, neque aliis verba mea proficere posse, obmutui, et sic humilitatus sum, ac si illius insipientiae respondere [Col. 0832A] non possem. Et silui a bonis, quia ipsa verba sancta et catholica inter porcos seminare et spargere cessavi. Hoc enim fecit et Apostolus, cui, cum Judaei acquiescere noluissent, ait: »Vobis primum oportuerat praedicari verbum Dei, sed quia repulistis illud, et indignos vos fecistis aeternae vitae, sanguis vester super caput vestrum, ecce convertimur ad gentes (Act. XIII, 46).«---»Et dolor meus renovatus est.« Super illorum videlicet perditione, qui tam obstinati veritati resistebant, et suae salutis medicinam recipere nolebant.

»Concaluit cor meum intra me, et in meditatione mea exardescet ignis.« Concaluit, inquit, cor meum intra me, sancti Spiritus inflammatione, et in ipsa mea meditatione ignis charitatis et amoris [Col. 0832B] ardere coepit, et adhuc pro illis orarem, quatenus eorum corda Deus molliret, et ad sui notitiam et veritatis viam eos revocaret.

»Locutus sum in lingua mea; notum fac mihi, Domine, finem meum, et numerum dierum meorum, quis est, ut sciam quid desit mihi.« Non pro se, sed pro aliis viri sancti et perfecti, qui in hoc psalmo loquuntur, in hac vita esse cupiunt. Unde quia aliis proficere non possunt, pro seipsis orant, ut tandem in illam beatitudinem suscipiantur. »Locutus sum, inquit, in lingua mea:« in lingua interioris hominis te rogavi ut finem meum mihi notum faceres. Quanto tempore in hac vita sumus, ad quem finem perveniamus certi non sumus. Quicunque [Col. 0832C] igitur, ut Apostolus, ait: »Cupio dissolvi, et esse cum Christo (Philip. I, 23);« ille procul dubio suum finem videre desiderat. Cupit praeterea videre et numerum dierum suorum, illum videlicet numerum, qui est, et semper est, et finem non habet. Isti enim dies non habent numerum, quia quando unus est, alter jam transiit, et alter nondum est. Quando autem non est, quomodo numerari potest? Potest enim dici, quia fuit vel futurum est; sed non potest dici, quoniam est. »Ut sciam quid desit mihi.« Quicunque ad illam beatitudinem pervenerit, pro certo cognoscet quantum in hac vita sibi defuerit. Erit enim Deus omnia in omnibus, et nullus aliquo indigebit.

»Ecce veteres posuisti dies meos, et substantia [Col. 0832D] mea tanquam nihil ante te est.«---»Quod enim inveterascit, dicit Apostolus, et senescit, prope interitum est (Hebr. VIII, 13).« Unde et dies suos jam ad finem venisse ostendit, dum eos inveteratos esse dicit. Substantia vero ista nostra temporalis, [Col. 0833A] tanquam nihil est ante Deum, quia non solum hoc, verum etiam sicut propheta ait: »Omnes gentes, quasi non sint, sic sunt coram eo (Isa. XL, 17).« Quia enim Deus aeternus est, et omnia ante eum aeterna sunt, temporalia et transitoria ante eum pro nihilo computantur.

»Verumtamen universa vanitas omnis homo vivens. Quanquam in imagine Dei ambulat homo, tamen vane conturbabitur.« Quamvis, inquit, haec nostra substantia nihil sit, homo tamen fatuus et vanus in ea laborat et conturbatur. Universa namque vanitas est homo quanto tempore vivit; quia nisi prius mundo, carnisque concupiscentiis moriatur, a vanitatibus non recedit. Bonum est homini sic mori, quoniam qui sic moritur, melius vivit. Et [Col. 0833B] valde quidem inconveniens est, ut homo ad imaginem Dei factus, circa haec tam vana et inutilia occupetur et conturbetur. Debet [(526-27) 1Kb] enim ad illum respicere, ad cujus imaginem factus est; quam quidem imaginem tenere et custodire si potuisset, nihil umquam sibi deesset.

»Thesaurizat, et ignorat cui congregabit ea.« Laborat, inquit, fatigatur [(528) 1Kb] , ut has cito secum perituras divitias congregare valeat, et ignorat cui congregat eas, quia quas filiis et nepotibus se relinquere sperat, suis potius adversariis et inimicis derelinquit.

»Et nunc quae est exspectatio mea? Nonne Dominus? et substantia mea tanquam nihilum ante te est.« Illi, inquit, faciant quod velint; habeant has [Col. 0833C] divitias, quae sibi placent: mihi vero non placent; quoniam omnis substantia mea, omnes divitiae et exspectatio mea Dominus est; quem si habuero, satis mihi est, omnemque 376 meam substantiam pro nihilo duco, quoniam substantia mea, ut modo diximus, tanquam nihilum ante te est. Quod autem tanquam nihilum ante te est, ante me quoque tanquam nihil est.

»Ab omnibus iniquitatibus eripe me, opprobrium insipienti dedisti me.« Aliis, inquit, sicut tibi placet, has tales divitias tribue; mihi vero hoc solum praesta ut ab omnibus meis iniquitatibus me eripias, et ad fatuos et insipientes me ulterius non mittas. Et hoc est quod dicit: »Opprobrium insipienti dedisti me.« Unde et ego submutui, et non aperui [Col. 0833D] os meum. Cur enim eis loquerer, qui me audire nolebant, qui te blasphemabant, et me verberabant, mihi illudebant, et te maledicebant.

»Obmutui, et non aperui os meum; quoniam tu fecisti me; amove a me plagas tuas; a fortitudine enim manus tuae ego defeci in increpationibus.« Pulchre autem dixit: »Quoniam tu fecisti me,« ut hoc facilius in adjutorium moveatur, quod factor et Creator memoratur. Si enim homines et cuncta animalia inde filios suos in tantum diligunt, quia eos genuerunt; quanto magis eum, qui omnia creavit et [Col. 0834A] fecit, quod omnem suam diligat creaturam credere debemus? Et si omnem diligit, praecipue illam diligit, quae caeteris melior esse videtur. »Amove a me, inquit, plagas tuas.« Istae, quasi dicat, plagae tuae sunt; tu mihi eas facis, tu, inquam, qui facis immissiones per angelos malos: qui Job ad flagelandum Satanae tradidisti, et malignos spiritus in porcos misisti: cui non immerito quotidie dicimus: »Ne nos inducas in tentationem, sed libera nos a malo (Luc. XI, 4).« A fortitudine manus tuae, quae me tam graviter affligi permittit, ego defeci in increpationibus et castigationibus tuis. Scio enim quia corrigis et castigas omnem filium quem recipis, et quia sine causa nihil facis. Et hoc est quod dicit:

»Propter iniquitatem corripuisti hominem, et tabescere [Col. 0834B] fecisti sicut araneam animam meam.« Sic est humana natura in primo homine violata, ut nullus hominum sit, qui quantum in se est, flagellis dignus non sit. Qui igitur non flagellatur, non suis meritis, sed soli Dei misericordiae imputare debet. Aranea vero in hoc loco bonam videtur habere significationem. Illa itaque anima sicut aranea tabescit, quae in instantia operis divinitus sibi injuncti se quotidie affligere non cessat. Hoc autem de illis convenienter intelligere possumus, qui vigiliis, jejuniis et orationibus dediti in lege Domini meditantur die ac nocte.

»Verumtamen universa vanitas omnis homo vivens.« Hoc autem in alia translatione non habetur; et tale videtur esse ac si diceret: Quamvis in Dei [Col. 0834C] servitio boni quotidie laborantes seipsos macerent et affligant; mali autem nullum inde bonum exemplum capientes in sua nihilominus vanitate persistunt.

»Exaudi, Deus, orationem meam, et deprecationem meam, auribus percipe lacrymas meas, ne sileas a me.« Quatuor orationes in hoc uno verbo continentur, quibus pene unum et idem significatur, in quibus nimirum docemur quanta instantia Deum orare debeamus.

»Quoniam incola ego sum in terra, et peregrinus sicut omnes patres mei.« Dignus est ut exaudiatur qui in terra incola est, et mente et spiritu apud Deum est. Incola autem dicitur, qui non proprium, sed alienam terram colit. Tales erant illi, qui dicebant: [Col. 0834D] »Non habemus hic permanentem civitatem, sed futuram inquirimus (Hebr. XIII, 14).« Est autem et peregrinus, quoniam a patria longe est, et ad patriam redire festinat. Hinc autem est quod patriarchae et prophetae peregrinos se esse dicebant, quoniam ad haereditatem sibi promissam properabant, per quam nostram quoque haereditatem significabant.

»Remitte mihi ut refrigerer priusquam abeam, et amplius non ero [(529) 1Kb] .« In illam haereditatem sive civitatem, sicut scriptum est (Apoc. XXI), non intrabit [Col. 0835A] aliquis coinquinatus et immundus. Unde priusquam illuc eat, omnia vitia et peccata, quibus anima uritur, sibi a Domino remitti exorat. Illa vero anima refrigerium sentit, quae se a vitiorum aestu carnisque concupiscentiis liberatam esse cognoscit. Quod autem ait: »Et amplius non ero,« hoc est intelligere: Nisi priusquam eam, id est de corpore exeam, peccata mea mihi remiserit, amplius ibi cum electis tuis esse non potero. In hac igitur vita his qui salvandi sunt omne peccatum remittitur; sed non omnibus remittitur poena peccati.



PSALMUS XXXIX. IN FINEM PSALMUS DAVID.

Iste titulus superius expositus est.

»Exspectans exspectavi Dominum, et respexit me, [Col. 0835B] et exaudivit deprecationem meam, et eduxit me de lacu miseriae, et de luto faecis.« Ecclesia loquitur in hoc Psalmo, cujus membra sunt omnes qui ad vitam praedestinati sunt, a primo homine 377 usque ad finem saeculi. »Exspectans, inquit, exspectavi Dominum.« Omnes enim patriarchae et prophetae, aliique omnes, quos S. Spiritus illuminavit, Christi adventum cum magno desiderio exspectabant. Unde et ipse Dominus ait: »Multi prophetae et reges voluerunt videre quae vos videtis, et non viderunt, et audire quae auditis, et non audierunt (Matth. XIII, 17).« Sciebant enim quia, nisi ipse veniret, a peccato primi hominis liberari non poterant. De his erat vir ille justus Simeon, »qui responsum acceperat a Spiritu sancto, non visurum [Col. 0835C] se mortem, nisi videret Christum Domini (Luc. II, 26).« Hunc autem illi exspectabant, et Dominus respexit eos, et exaudivit deprecationem illorum, mittens eis in tempore praefinito, quem tanto tempore exspectaverunt. Unde et Apostolus ait: »Cum autem venit plenitudo temporis, misit Deus Filium suum, natum de muliere, factum sub lege, ut eos qui sub lege erant redimeret (Galat. IV, 4).« Et eduxit eos de lacu miseriae; per quem infernum intelligimus, in quo omnes sanctorum animae usque ad id temporis captivae tenebantur. Et de luto faecis; per quod pravam et erroneam Judaeorum doctrinam significat. Quid enim est lutum faecis, nisi vini purgamentum? Non est igitur vinum haec [Col. 0835D] doctrina, quam Judaei habent; sed vini potius faex et purgamentum vini, videlicet legis et prophetarum, quod quidem illi soli bibunt, qui non ad litteram, sed spiritualiter Scripturas intelligunt. De hoc igitur luto educti sunt, qui illorum intelligentiam et errorem non sequuntur.

»Et statuit supra petram pedes meos, et direxit gressus meos, et immisit in os meum canticum novum, hymnum Deo nostro.« Ecclesiae pedes, oculi, manus, et lingua SS. apostoli sunt, eorumque successores. Hos autem statuit Dominus super illam petram, de qua Apostolus ait: »Petra autem erat Christus (I Cor. X, 4).« Unde et alibi dicitur: [Col. 0836A] »Fundamentum autem aliud nemo potest ponere, praeter id quod positum est, quod est Christus Jesus (I Cor. III, 11).« Ecce super petram pedes tuos posuit, et quid postea fecit? »Et direxit gressus meos;« fecit tibi aliud? »Et immisit in os meum canticum novum.« Ad quid? »Hymnum Deo nostro.« Pulcher ordo locutionis: pedes firmavit, gressus direxit, canticum docuit, et soli Deo cantare praecepit. Canticum novum, canticum prius inauditum, evangelica praedicatio est, in qua Christi nativitas, passio, resurrectio, et ascensio declaratur. De quo et alibi dicitur: »Dominus praecepit cantare canticum novum,« et Judaei infelices nolunt cantare nisi canticum vetus. Canticum vetus cantare est in vetustate litterae, et non in novitate spiritus ambulare. [Col. 0836B] Vetus igitur canticum cantant, qui juxta litteram legem intelligunt.

»Videbunt multi, et timebunt, et sperabunt in Domino.« Multi enim caeci erant, et in erroris tenebris sedebant, qui, audita praedicatione, et in nomine Domini baptizati, illuminati sunt. Et Deum timere et in ipso solo spem habere coeperunt, qui prius falsos deos offendere timebant, et in incerto divitiarum spem habebant. De talibus ad Timotheum Apostolus ait: »Praecipe divitibus hujus saeculi, non superbe sapere, nec sperare in incerto divitiarum (I Tim. VI, 17).«

»Beatus vir, cujus est nomen Domini spes ejus, et non respexit in vanitatem et insanias falsas.« Sit igitur nomen Domini spes nostra, et in cunctis [Col. 0836C] nostris necessitatibus ipsum invocemus [(530) 1Kb] ; quia, sicut Apostolus ait: »Quicunque invocaverit nomen Domini, salvus erit (Act. II, 21).« Illi autem respiciebant in vanitatem et insanias falsas, qui idola vana, muta et surda colebant, et falsos deos adorabant. Possumus autem per insanias falsas etiam arreptitias intelligere, a quibus miseri homines responsa poscebant. »Multa fecisti tu, Domine Deus meus, mirabilia tua, et cogitationibus tuis non est qui similis sit tibi.« Quis mirabilia Dei enumerare valebit? Nihil fecit Deus quod mirabile non sit. Sed illud mirabilius, quod tantum se humiliavit, quod carnem nostram suscepit, quod miserias nostras sustinere voluit. Sed et illud valde mirabile est, quod taliter et per tales mundum convertit, et [Col. 0836D] ab antiqua sua superstitione separavit. Quis talia unquam cogitare potuit? Quis tantam misericordiam mente concepit? Quis, non dicam pro malis servis, sed pro filiis charissimis, sic se humiliavit? Dicat ergo Ecclesia, dicant apostoli: »Multa fecisti, tu Domine Deus meus, mirabilia tua,« qui nobis ad evangelizandum tantam efficaciam virtutemque de disti, et tam fragili ministerio tibi omnia subjugasti, et hoc est quod dicit:

»Annuntiavi, et locutus sum, multiplicati sunt super numerum.« Annuntiantibus apostolis et fidem Christi praedicantibus, multiplicati sunt fideles, [Col. 0837A] tantaque fuit credentium multitudo ut, sicut stellae, numerari non possit. Sunt etiam in hoc multiplicati super numerum, quia valde major est numerus baptizatorum, quem sit numerus electorum; unde et Dominus in Evangelio ait: Quia »multi sunt vocati, pauci vero electi (Matth. XX, 16).« ---»Sacrificium et oblationem noluisti, corpus autem perfecisti mihi.«---»Finis autem legis, ut Apostolus ait, Christus est, ad justitiam omni credenti (Rom. X, 4).« In Evangelio quoque dicitur: 378 »Lex et prophetae usque ad Joannem (Luc. XVI, 16).« Sacrificia itaque et oblationes usque ad Christum suum tempus habuerunt, quia Christi passionem significabant. Deinde vero necessaria non fuerunt, quia debuit cessare umbra, veniente veritate. [Col. 0837B] Bene igitur hic dicitur: »Sacrificium et oblationem noluisti,« quia quod prius in significatione erat, in veritate agere coepit. Et hoc est quod ait: »Corpus autem perfecisti mihi.« Quod tale est ac si diceret: Pro illis omnibus sacrificiis, quae usque ad id temporis fiebant, corpus tuum et sanguinem tuum mihi dedisti.

»Holocausta etiam pro peccato non postulasti.« Ut quid enim postularet holocausta ulterius pro peccato, qui suo sanguine omnia peccata delevit? Dicit autem holocaustum totum incensum, quia haec talis hostia tota Domino incendebatur. »Tunc dixi: Ecce venio.« Huc usque Ecclesia locuta est; nunc autem loquitur Salvator noster, et ad primum hujus psalmi versum respondet; et tale est ac si dicat: [Col. 0837C] Tu exspectans exspectasti me, et meum adventum desiderasti, et ego tunc dixi: Ecce venio, carnem suscipio, et ad te liberandum festino.

»In capite libri scriptum est de me, ut faciam voluntatem tuam, Deus meus, volui, et legem tuam in medio cordis mei.« Dixit modo Salvator noster secundum divinitatem: Ecce venio [(531) 1Kb] ; nunc autem humanitas divinitati conjuncta obsequium sibi, et obedientiam promittit dicens: »In capite libri hujus scriptum est de me, ut faciam voluntatem tuam; ego autem Deus meus,« summo quasi dicat desiderio: »Hoc volui,« et volo, et quod mihi praeceperis per omnia et in omnibus facere parata sum. Quod autem in capite hujus libri dicitur: [Col. 0837D] Sed in lege Domini fuit voluntas ejus; hoc est quod hic dicit, »ut faciam voluntatem tuam.« Et hoc quod dicitur: In lege ejus meditabitur die ac nocte; hoc est quod hic dicit: »legem tuam in medio cordis mei.« Et haec quidem satis convenientia sunt. Haec pauca verba ad nostram consolationem Salvatoris nostri divinitas et humanitas inter se dixerunt; et illa veniendo quod promiserat implevit; et haec obediendo, ejus voluntatatem faciendo, nos moriendo redemit. Nunc autem ad verba apostolorum redeamus, et quid amodo velint audiemus.

»Bene nuntiavi justitiam tuam in Ecclesia magna. [Col. 0838A] Ecce labia mea non prohibebo.« Dixerat modo superius Ecclesia sive apostolorum coetus; »Annuntiavi, et locutus sum, multiplicati sunt super numerum;« nunc autem non solum nuntiasse, sed bene nuntiasse dicit. »Bene, inquit, nuntiavi,« quia quae verbo dixi, opere complevi: »bene nuntiavi,« quia personam hominis non accepi. Hoc autem in Ecclesia magna, in Ecclesia catholica, et per totum mundum diffusa. »Ecce labia mea non prohibebo.« Ego, quasi dicat, in praedicatione nihil habeo, nisi labia sola, caetera tua sunt; tu mihi dixisti: »Aperi os tuum, et ego adimplebo illud (Psal. LXXX, 11).« Tu mihi praecepisti ut quod dicerem non cogitarem; non enim nos sumus, qui loquimur, sed Spiritus tuus, qui loquitur in nobis [Col. 0838B] (Matth. X, 20), Tu igitur loquere, quia ego ad loquendum labia mea non prohibebo, et quaecunque mihi inspiraveris, dicere non timebo.

»Domine, tu cognovisti; justitiam tuam non abscondi in corde meo: veritatem tuam, et salutare tuum dixi. Non celavi misericordiam tuam, et veritatem tuam a Synagoga multa.« Ecce satis probatum est, quia bene nuntiavit justitiam Dei in Ecclesia magna; et inde Deum testem invocat, quia justitiam non abscondit, veritatis et salutis verba dixit, misericordiam et veritatem non celavit. Qui enim sic annuntiat, bene annuntiat, et melius annuntiare non potest.

»Tu autem, Domine, ne longe facias misericordias tuas a me.« Sed, sicut solitus es, semper in [Col. 0838C] loquendo adjuva me, et ab insurgentibus adversariis protege me. Promiserat enim quod labia ad loquendum non prohiberet, et quia non dubitat post verba, verbera sibi esse parata, rogat ut misericordia praesto sit et non longius recedat. Quod autem ait: »Misericordia tua et veritas tua semper susceperunt me:« inde se hanc loquendi audaciam, sive potius fiduciam habuisse ostendit, quod Dei misericordia et veritas nunquam eum dereliquit. Sic enim ipse Dominus eis promiserat: »Non vos deseram, neque derelinquam (Joan. XIV, 18):«---»Et ecce vobiscum sum usque ad consummationem saeculi (Matth. XVIII, 20).«---»Quoniam circumdederunt me mala, quorum non est numerus.« Hoc est [Col. 0838D] enim quod Apostolus ait: »Nolo vos ignorare, fratres, de tribulatione nostra, quae facta est nobis in Asia. Quoniam supra modum gravati sumus, supra virtutem, ita ut taederet nos etiam vivere (II Cor. I, 8).«

»Comprehenderunt me iniquitates meae.« Justus in principio accusator est sui. Hoc sanctorum proprium est, ut mala quae sibi accidunt, sibi, et non aliis imputent, et pro suis peccatis sibi accidisse dicant. »Et non potui, ut viderem.« Non potui, inquit, circumspicere, ut viderem aliquem adesse, nisi hostem et inimicum. Unde adhuc subditur:

»Multiplicati sunt super capillos capitis mei, et [Col. 0839A] cormeum dereliquit me.« Hic modus locutionis a grammaticis hyperbole dicitur, et non solum in paganorum libris, 379 sed in divina quoque pagina ferquenter invenitur. »Et cor meum dereliquit me.« Cor nostrum tunc nos dereliquisse dicimus, quando timoris immensitate extra nos sumus, et soliti vigoris diminutionem patimur. Possumus tamen per cor nostrum amicos et propinquos nostros intelligere. De talibus enim dicitur: Quia »in omnibus erat cor unum, et anima una (Act. IV, 32).« Quando isti tales ab invicem separantur, unusquisque dicere potest: »Cor meum dereliquit me.«

»Complaceat tibi, Domine, ut eripias me: Domine, in auxilium meum respice.« Complaceat, inquit, tibi, quia jam et mihi placuit, ut eripias me, [Col. 0839B] quia sine tuo adjutorio liberari non valeo.

»Confundantur et revereantur inimici mei, qui quaerunt animam meam, ut auferant eam.« Hoc faciunt maligni spiritus, hoc faciunt haeretici et tyranni, qui magis animam quam corpus occidere et perimere [(532) 1Kb] cupiunt. Potest autem hoc et ad bonam partem intelligi, ut de peccatis erubescant, et ad Dominum convertantur. Unde et subditur:

»Avertantur retrorsum, et erubescant, qui cogitant mihi mala.« Avertantur a prava sua intentione, qua ad malum currere festinant; sicut Apostolus ait: »Quem ergo fructum habuistis in his, in quibus modo erubescitis?« (Rom. VI, 21). Sic enim erubescere, laudabile est. »Ferant confestim confusionem [Col. 0839C] suam, qui dicunt mihi: Euge, euge.« Haec vox insultantium est, et de victoria gloriantium. Sed hoc quoque, sicut et superiora, et ad bonam et ad malam partem accipi potest.

»Exsultent et laetentur, qui quaerunt te, Domine, et dicant semper: Magnificetur Dominus, qui diligunt salutare tuum.« Sicut enim moeror et tristitia exspectat malos, ita gaudium et aeterna laetitia exspectat bonos, qui Christum Dominum nostrum diligunt, et quantum possunt extollunt et magnificant.

»Ego vero egenus, et pauper sum, Dominus curam habet mei.« Egeni et pauperes erant sancti, quia non solum rebus necessariis, sed omni quoque [Col. 0839D] humano auxilio et fortitudine destituti sunt. Et hoc quidem propter Christum, quia cum ipse omnium »dives esset, pro nobis pauper factus est (II Cor. VIII, 9).« Sed Dominus eorum curam habet, qui »dives est in omnibus, qui invocant eum.«

»Adjutor meus, et liberator meus esto, Domine, ne tardaveris.« Orat Dominum, ne tardet venire, et ne moras faciat, sed cito ad judicium veniat, et sanctos suos adjuvet et liberet, ne tantas mundi hujus calamitates alterius patiantur.



PSALMUS XL. IN FINEM PSALMUS DAVID.
[Col. 0840A]

In finem psalmus iste referendus est, qui de Christo loquitur, qui initium et finis est.

»Beatus qui intelligit super egenum, et pauperem.« Ego, inquit Propheta, psalmos compono, de me tamen intelligendi non sunt. Beatus autem ille est, qui super egenum et pauperem, et psalmos, et alias Scripturas intelligit. Sic enim ipse Dominus ait: »Oportet impleri omnia quaecunque scripta sunt in lege, et prophetis, et psalmis de me (Luc. XXIV, 44).« Saltem hoc Judaei attendere debuissent, quod psalmi in finem titulantur [(533) 1Kb] . Si enim de se Propheta intelligere voluisset, in finem nequaquam dixisset. Egenum et pauperem Salvatorem nostrum dicit, qui [Col. 0840B] ideo pauper factus est, ut fideles suos divites faceret. Nam et discipulos suos ad exemplum sui pauperes esse voluit, quibus ipse ait: »Qui non reliquerit omnia quae possidet, non potest meus esse discipulus (Luc. XII, 44).« Ideoque »relictis omnibus, secuti sunt eum (Matth. IV, 24).« Sequitur: »In die mala liberabit eum Dominus.« Dies judicii dicitur dies malus, quia in ipso puniendi sunt mali. In illa die illi securi erunt, qui fidem Christi susceperunt, et prophetis, et apostolis crediderunt, et de Christo [(534) 1Kb] Scripturas sanctas intellexerunt. De quo et subditur:

»Dominus conservet eum, et vivificet eum, et beatum faciat eum, et emundet in terra animam ejus, et non tradat eum in manus inimici ejus.« [Col. 0840C] Videns Propheta per Spiritum sanctum Salvatorem nostrum passioni appropinquantem, et Judaeos adversus eum undique confluentes, istam, quam nunc audimus, facit pro eo orationem: »Dominus,« inquit, »conservet eum« ab omnibus periculis, atque insidiis inimicorum suorum, »et vivificet eum« die tertia. Hoc autem non dixisset, nisi eum praevidisset et moriturum, quia nihil vivificatur, nisi prius moriatur. »Et beatum faciat,« super sedem suam, ad dexteram suam collocando, sicut Apostolus ait: »Qui cum sit splendor gloriae, et figura substantiae ejus, sedet ad dexteram majestatis in excelso (Hebr. I, 3).«---»Et emundet in terra animam ejus.« Hoc in alia translatione non habetur. Sed [Col. 0840D] unde emundari potest anima Christi, nisi forte a falsa suspicione Judaeorum qui eum 380 seductorem esse dicebant? »Et non tradat eum in manus inimici ejus.« Iste autem inimicus diabolus intelligitur, de quo ipse Dominus ait: »Venit enim princeps mundi hujus, et in me non habet quidquam (Matth. XIV, 30).« In cujus manus si Dominus traditus fuisset, nequaquam eum alligare potuisset.

»Dominus opem ferat illi super lectum doloris ejus, universum stratum ejus versasti in infirmitate [Col. 0841A] ejus.« Iste lectus, et hoc stratum Salvatoris nostri carnem significat, in qua velut in lecto nobilissimo ejus sanctissima anima simul cum divinitate quiescebat. Hanc igitur modo dicit lectum doloris, quia pro nobis doluit, et omnes illas in sola carne sustinuit passiones. Quod autem universum stratum ejus in infirmitate versatum esse dicit, totum corpus ejus a planta pedis usque ad verticem afflictum et conturbatum esse ostendit. Unde et crucis passio inter alias passiones durissima esse monstratur.

»Ego dixi: Domine, miserere mei, sana animam meam, quia peccavi tibi.« Tibi, inquit, sic afflicto, sic morte turpissima condemnato, dixi ego, et dico: Domine, miserere mei, sana animam meam, quae nullo alio medicamine, nisi ista quam nunc [Col. 0841B] pateris passione sanari potuit. Sana, inquam, quia peccavi tibi, hoc est enim quod alibi ait: »Tibi soli peccavi (Psal. L, 6).« Et hoc fuit illud peccatum quod commisit in Uria et Bersabee, pro quo videlicet scripsit illum psalmum, cujus initium est [(535) 1Kb] : »Miserere mei, Deus (ibid., 1),« unde et hic dicit: »Ego dixi: Domine, miserere mei.« Ego, inquit, dixi, et tunc dixi: Domine, miserere mei. Huc usque Propheta, nunc autem loquitur Dominus. »Inimici mei dixerunt mala mihi: Quando morietur et peribit nomen ejus?« Similiter dicitur et in alio psalmo, ubi Salvatoris nostri persona introducitur: »Amici mei, et proximi mei adversum me appropinquaverunt (Psal. XXXVII, 12).« Qui hic vero nomine vocantur inimici, ibi dicuntur amici, [Col. 0841C] sed per contrarium: inimici, inquit, mei dixerunt mala mihi inter se tractantes quomodo me occiderent. Sic enim scriptum est: Quia »collegerunt pontifices et Pharisaei concilium, quomodo Jesum dolo tenerent et occiderent (Joan. XI, 47).« Unde et unus illorum Caiphas nomine dicebat: »Vos nescitis quidquam, nec cogitatis quia expedit vobis ut unus moriatur homo pro populo, et non tota gens pereat (ibid., 50).« Et hoc est quod hic dicitur: »Quando morietur, et peribit nomen ejus?«--- »Ab illa namque die, dicit evangelista, cogitaverunt interficere eum (ibid., 53).« Quod enim eum occidere cogitabant, hoc erat dicere: »Quando morietur et peribit nomen ejus.«

[Col. 0841D] »Et ingrediebantur ut viderent; vana locutum est cor eorum, congregaverunt iniquitatem sibi.« Describit Salvator noster qualiter facta fuerit proditio sua. Neque dubitandum est eo ordine factam fuisse, quo hic narratur. Et ingrediebantur, inquit, alii ut viderent quid principes sacerdotum et caeteri majores ordinassent, et constituissent, et qua morte [Col. 0842A] eum occidere voluissent, et quid invenerunt? »Vana locutum est cor eorum;« vana quidem, quia et ipsum occidere, et ejus nomen penitus delere cogitabant. Unde »congregaverunt iniquitatem sibi,« quia iniquitas illorum in capita eorum conversa est. »Et egrediebantur foras, et loquebantur.« Sic, inquit, instructi, totoque malorum consilio cognito, egrediebantur foras, et caeteri, qui ejusdem proditionis et iniquitatis participes erant, et quae intus cognoverant loquebantur. Et illi quid faciebant? Simul in unum susurrabant. Satis hic manifeste ostendit, quam concordes omnes fuerint in nece Salvatoris; unde et subditur: »Omnes inimici mei adversum me cogitabant mala mihi.« Nullus erat qui contradiceret, omnibus placebat, una voluntas [Col. 0842B] erat omnium, ut salus mundi occideretur. Hoc igitur ordine Salvator noster captus, ligatus, flagellatus, judicatus, damnatus, spinis coronatus, ad crucis patibulum ductus est. »Verbum iniquum mandaverunt adversum me.« Verbum iniquum illud fuit, quo omnes una et consona voce crucifige clamaverunt.

»Sed nunquid qui dormit, non adjiciet, ut resurgat?« Hoc est enim quod alibi ait [(536) 1Kb] : »Ego dormivi, et somnum cepi, et resurrexi (Psal. III, 6).« Mors Christi dormitio fuit: dormivit quantum voluit, surrexit quando voluit; qui si noluisset, nunquam obdormisset [(537) 1Kb] . »Etenim homo pacis meae, in quo sperabam, qui edebat panes meos, ampliavit adversum me supplantationem.« Vae tibi, Judas, contra quem ista dicuntur, qui Dominum et Magistrum [Col. 0842C] pacis osculo tradidisti, qui de te bonam spem prius habebat, et te sicut alios diligebat, suis panibus et spiritualibus et corporalibus nutriebat, et per te quoque baptizabat et miracula faciebat. Tu miser ampliasti adversum eum supplantationem; tu sponte tua te obtulisti ad traditionem; tu dixisti: »Quid vultis mihi dare, et ego vobis eum tradam (Matth. XXVI, 15)?« cum nemo ad tradendum nisi diabolus, et avaritia tua te sollicitaret.

»Tu autem, Domine, miserere mei, et resuscita 381 me, et retribuam illis.« Haec oratio Christi humanitatis intus fuit, in corde fuit, in sola voluntate fuit, cui ad precandum verba necessaria non erant, qui secundum voluntatem suam omnia habebat. [Col. 0842D] Propter nos igitur haec scripta sunt; quae si scripta non fuissent, ad nostram notitiam non pervenissent. Valde autem necessarium fuit, ut haec, et alia multa, et his similia a prophetis praedicerentur, ut cum facta et adimpleta essent, facilius crederentur, et Judaei, et haeretici inde vincerentur. Credant Judaei, vel ex hoc Christi resurrectionem, [Col. 0843A] quod vident se jam suscepisse suam retributionem.

»In hoc cognovi quoniam voluisti me, quia non gaudebit inimicus meus super me.« Quid est, in hoc cognovi, nisi in hoc eos qui haec lecturi et audituri sunt, cognoscere feci? Tale est autem et illud quod dicitur Abrahae: »Nunc cognovi, quod timeas Deum (Genes. XXII, 12).« Iste autem inimicus, vel diabolus, vel Judaeorum populus intelligitur, qui de Christi morte gaudere non potuerunt, quia eam, quam habebant, virtutem et potestatem, ambo amiserunt.

»Propter innocentiam autem meam suscepisti me, et confirmasti me in conspectu tuo in aeternum.« Magna est virtus innocentiae, quam ipse Dominus tantum commendat, ut ipsam suam [Col. 0843B] humanitatem per innocentiam Deo placuisse ostendat. Talis enim illa humanitas facta est, in qua nullum locum habere potuisset macula peccati. Si enim talis non fuisset, cur prae caeteris Deo placuisset? His igitur verbis nos quoque ad innocentiam Dominus provocat, et illis aliis, quibus in Evangelio discipulis ait: »Nisi conversi fueritis, et efficiamini sicut parvuli, non intrabitis in regnum coelorum (Matth. XVIII, 3).«

»Benedictus Dominus Deus Israel a saeculo, et usque in saeculum: fiat, fiat.« Dignum fuit ut Salvator noster Deus benediceret propter suae humanitatis resurrectionem, et in coelis susceptionem, et ad Patris dexteram confirmationem. Israel autem, qui vir videns interpretatur [(538) 1Kb] , non Judaeos, [Col. 0843C] sed Christianos significat, quoniam illi excaecati, isti vero ad videndum et cognoscendum illuminati sunt. Unde et Dominus ait: »In judicium ego veni in hunc mundum, ut qui non vident videant, et qui vident caeci fiant (Joan. IX, 39).«



PSALMUS XLI. IN FINEM INTELLECTUS FILIIS CORE [(539) 1Kb] .

Core Calvariae interpretatur. In Calvariae autem loco Dominus noster crucifixus est: ibique Ecclesiam sibi genuit et redemit. Hujus igitur psalmi intelligentia filiis Core attribuatur [(540) 1Kb] ; id est populo Christiano, qui in hoc psalmo dicit: »Quoniam ingrediar in locum tabernaculi admirabilis usque ad domum Dei.«

[Col. 0843D] »Sicut cervus desiderat ad fontes aquarum: ita desiderat anima mea ad te, Deus.« Desiderant cervi ad fontes aquarum, sed non semper. Quando enim suo more serpentes devorant, et crassantis in se veneni aestuationem nimiam patiuntur, tunc ad fontes aquarum venire desiderant; ut aquae refrigerio [Col. 0844A] sitim, caloremque exstinguant. Venenum autem animae est omne vitium et peccatum. His autem carere non valemus, nisi ad Deum accedamus, et ad ipsum confugiamus, et ejus aquas bibamus, de quibus Dominus ait: »Qui biberit ex aqua quam ego dabo ei, non sitiet unquam (Joan. IX, 14).«

»Sitivit anima mea ad Deum vivum.« Hanc sitim patiebatur ille qui dicebat: »Cupio dissolvi, et esse cum Christo (Philip. I, 23).« Similiter autem et Isaias, qui ait: »Utinam disrumperes coelos, et descenderes (Isa. LXIV, 1).« Hanc et multi alii, quibus haec vita oneri erat, et ad illam totis viribus anhelabant. »Sitivit anima mea ad Deum vivum;« et sitiendo dixit: »Quando veniam, et apparebo ante faciem Dei?« Merito Deus vivens dicitur [Col. 0844B] Dominus, quoniam in ipso est omnis vita, et in ipso vivunt omnia, et sine quo nihil vivere potest.

»Fuerunt mihi lacrymae meae panes die ac nocte: dum dicitur mihi quotidie: Ubi est Deus tuus?« Solebant pagani insultando dicere Christianis: Ubi est Deus vester? Exsurgat nunc si potest, et adjuvet vos; et si Deus est, liberet vos de manibus nostris. Sic et Nabuchodonosor tribus illis pueris dicebat: »Et quis est Deus, qui eripiat vos de manibus meis?« (Dan. III, 15.) Cui illi sapientissime respondentes dixerunt: »Potens est Deus, si vult, de manibus tuis nos liberare; quod si noluerit, scias [(541) 1Kb] quia deos tuos non colimus, et statuam auream quam erexisti non adoramus (ibid., 18).« Sed quid faciebant sancti, quando eis talia dicebantur? Flebant et [Col. 0844C] orabant, et ipsis suis lacrymis pascebantur. 382 Non est omnium hujus talis refectionis declaratio; perfectorum est quibus sola Dei contemplatio placet.

»Haec recordatus sum, et effudi in me animam meam.« Cum mihi, inquit, ab infidelibus talia dicerentur, recordatus sum »quoniam ingrediar in locum tabernaculi admirabilis, et perveniam usque ad domum Dei;« et tunc quidem videbo Deum meum Salvatorem meum, de quo isti mihi modo dicut: »Ubi est Deus tuus?« Videbunt namque sancti, cum ad illam beatitudinem pervenerint, et corporeis oculis Christi humanitatem, et spiritualibus oculis ejus divinitatem; ut uterque visus utilis sit, et non maneat otiosus. Unde et Joannes apostolus [Col. 0844D] de Domino ait: »Scimus quoniam cum apparuerit, similes ei erimus, quia videbimus eum sicuti est (Joan. III, 2).« Haec, inquit, recordatus sum, et effudi in me animam meam, et quasi fugientem retinui et ad pristini vigoris fortitudinem revocavi.

[Col. 0845A] »In voce exsultationis et confessionis sonus epulantis.« Ingrediar, inquit, in locum tabernaculi admirabilis. Sed quomodo ingrediar? »In voce exsultationis et confessionis.« Docet nos Propheta cum quanto gaudio et laetitia sanctorum animae in illa beatitudine suscipiantur. Unde et subditur: »sonus epulantis.« Illa, inquit, vox exsultationis et confessionis sic erit, ut sonus epulantis, nihilo indigentis, plaudentis, et gaudentis, et deliciis ineffabilibus se reficientis. Non potuit invenire aptiorem similitudinem, qua suae receptionis dulcedinem et jucunditatem ostenderet.

»Quare tristis es, anima mea, et quare conturbas me? Spera in Deo, quoniam confitebor illi.« In eo quod seipsum hortatur et consolatur, magnum [Col. 0845B] suis auditoribus praestat exemplum, qualiter se habere debeant, quando magnis iniquorum opprobriis et injuriis fatigantur. »Quare tristis es, anima mea?« Sustine patienter, et non conturberis, quoniam haec omnia cito transibunt; sed potius spera in Deo, qui nunquam deserit sperantes in se: saeviant adversarii quantum velint, minentur et inferant mortem, et supplicia quae velint, quoniam ego confitebor illi et nunquam timore mortis negabo Deum meum. Dicunt illi: »Ubi est Deus tuus?« Dico ego quia praesto est, et statim exeuntem animam meam [(542) 1Kb] ad se suscipiet. Nunc autem ad ipsum Dominum convertitur, sibique loquitur, et eas, quas in se ipso fluctuationes patitur, confitetur. O »salutare vultus mei, et Deus meus, ad meipsum [Col. 0845C] anima mea conturbata est; propterea,« ut eam consoleris, »memor ero tui, Domine, de terra Jordanis et Hermonis a monte modico.« Salvatorem vultus sui eum esse dicit, quia vultum et imaginem Dei ad quam facti sumus, nemo est qui retinere valeat, nisi ipse eam custodiat et salvet. Unde et ipsam animam suam, in qua praecipue Dei similitudo et imago exprimitur, conturbatam et a sua pulchritudine deformatam esse fatetur. Perdit enim homo vultum et imaginem Dei, quando aliquo peccato separatur a Deo, atque ejus vultum et imaginem suscipit, cui se peccando conjungit. Tale est igitur ac si dicat: Conserva in me, Domine, imaginem tuam, quam mei tuique inimici auferre conantur. [Col. 0845D] Quid significat terra Jordanis et Hermonis, ipse exponit dum dicit: »A monte modico.« Terra enim Jordanis plana est. Hermon quoque, sicut hic dicitur, mons modicus est. Per terram igitur Jordanis et Hermonis humiles et mansuetos intelligimus. In tali igitur terra et in tali monte est qui hic loquitur sedens, et habitans in humilitate et mansuetudine Deo se servire promittit. Tales enim diligit Deus, de quo scriptum est: quia deponit potentes de sede, et exaltat humiles (Luc. I, 52).

»Abyssus abyssum invocat in voce cataractarum [Col. 0846A] tuarum. Omnia excelsa tua, et fluctus tui super me transierunt.« Ecclesia loquitur in persona martyrum, et tale est ac si dicat: Omnia excelsa sapientiae et scientiae tuae super me transierunt, quoniam abyssus invocat abyssum in voce cataractarum tuarum. Haec est igitur causa, quod neque tormentis, neque ipsa morte ab amore Dei separari potest, quoniam utriusque Testamenti doctrina, quae sibi per apostolos nuntiata est, et eam confirmat atque corroborat; abyssum enim vocat utrumque Testamentum propter sapientiae et scientiae profunditatem. Dei vero cataractae, sive fenestrae, apostoli sunt, a quibus tota domus totaque Ecclesia illuminatur. In voce itaque cataractarum Dei abyssus invocat abyssum, quia voce et praedicatione apostolorum [Col. 0846B] utrumque sibi respondet et concordat Testamentum.

»In die mandavit Dominus misericordiam suam, et nocte declarabit [(543) 1Kb] .« Non absconditur quod in die fit, neque quod in nocte sine lumine declaratur. Mandavit igitur Dominus in die misericordiam suam, quia cunctis gentibus eam revelavit; dum »proprio filio non pepercit, sed pro nobis omnibus tradidit illum (Rom. VIII, 32).« Declaravit autem et manifestam fecit eamdem suam misericordiam in nocte, et quotidie declarat et manifestat, dum de magnis periculis et tribulationibus fideles suos liberat et eripit. Tanti ergo beneficii memor vir sanctus dicit animae suae: »Spera in Deo, quoniam confitebor illi.«

[Col. 0846C] »Apud me oratio [(544) 1Kb] vitae meae, dicam Deo. Susceptor meus es.« Apud me, inquit, et in corde meo est oratio, quam dicere volo 383 Deo vitae meae. Deus vitae meae ille est, qui nobis vitam dedit et datam custodit, qui inspiravit in faciem primi hominis et dedit ei spiraculum vitae. Sed quae est illa oratio? Sequitur: »Dicam Deo: Susceptor meus es. quare mei oblitus es, et quare me repulisti, et quare tristis incedo, dum affligit me inimicus? Dum confringuntur ossa mea, exprobraverunt me qui tribulant me, dum dicitur mihi per singulos dies: Ubi est Deus tuus?« Huc usque illa oratio extenditur, quam apud se habere, et Deo se dicere promisit. In principio orationis hujus benevolentiam [Col. 0846D] captat et susceptorem suum Deum esse dicit. Susceptor noster non sine causa dicitur Deus, qui nos suscipit nascentes, suscipit ad Ecclesiam et ad fidem venientes, suscipit ad se per poenitentiam revertentes, suscipit de hac vita exeuntes, et tandem in promissam patriam redeuntes. »Quare mei oblitus es, et quare me repulisti?« Contraria his quae modo dicta sunt, dicere videtur. Si enim suscepit, quomodo oblitus est, vel quomodo repulit? Ipsam audiamus. Et »quare,« inquit, si me non repulit, »tristis incedo, dum affligit me inimicus?« Si me, inquit, non repulisset, in afflictionibus [Col. 0847A] meis gavisa fuissem et patienter cuncta sustinuissem. Multos sanctorum legimus, qui inter ipsa sua tormenta gaudebant et majora sibi inferri desiderabant. Dolet igitur mater Ecclesia pro illis, qui ad hanc tantam perfectionem pertingere non meruerunt. Sequitur de eadem oratione: »Et quare tristis incedo, dum confringuntur omnia ossa mea?« Non dolet de ossibus, quia confracta sunt, sed hoc potius dolet, quia tristis erat, cum frangerentur. Per hanc igitur ossium confractionem, quae utique gravissima afflictio est, alias omnes sanctorum passiones intelligamus, quas quamvis sancti cum dolore sustinebant, se tamen pro Christi nomine sustinuisse gaudebant. Sequitur adhuc: »Et quare tristis incedo, quia exprobraverunt me, qui tribulant me, [Col. 0847B] dum ab eis dicitur mihi per singulos dies: Ubi est Deus tuus?« Docet nos ut illatas nobis injurias in eorde non habeamus, sed quidquid pro Christi fide sustinuimus, nos sustinuisse gaudeamus. Unde et subditur:

»Quare tristis es, anima mea, et quare conturbas me?« Cesset, inquit, omnis tristitia: cuncta cum gaudio perferamus, quia »non sunt condignae passiones hujus vitae ad futuram gloriam, quae revelabitur in nobis (Rom. VIII, 18).«---»Spera in Deo, quoniam confitebor illi: salutare vultus mei, et Deus meus.« Spera, inquit, in Deo, dicit sibi ipsi et animae suae, et quia ea quae egimus minus perfecte egimus, doleamus; spem tamen bonam in hoc habeamus, quia semper confitebimur illi, et »neque [Col. 0847C] mors, neque vita poterit nos separare a charitate Dei, quae est in Christo Jesu (ibid., 39),« qui est Salutare vultus nostri et Deus noster.



PSALMUS XLII. IN FINEM PSALMUS DAVID.

Quid significet in finem, et psalmus David, saepe jam diximus.

»Judica me, Deus, et discerne causam meam.« Vox alicujus fidelis est, Dei adjutorium implorantis. »Judica, inquit, me, Deus;« hoc autem exponit, »et discerne causam meam.« Non videtur hic aliud judicium quaerere, nisi ut inter se et adversarios suos causa discernatur. Scit enim quia nihil contra eos fecit, ut sic eum affligere debuissent. Unde qui [Col. 0847D] justitiam se habere confidit, ut causa sua discernatur exorat. Hoc autem etiam nunc multoties fieri videmus, ut ab ipsis qui Christiani esse putantur, viri catholici tantas injurias patiantur, ut contra eos Dei adjutorium implorent, et cum pro eis orare debuissent, adversus eos orare cogantur. Sic enim ipse Dominus ait: »Orate pro persequentibus, et calumniantibus vos (Matth. III, 44).« Sequitur: »De gente non sancta, ab homine iniquo et doloso eripe me.« Et iste quidem non contra nos, sed pro se tantum orare videtur, sibique hoc solum sufficere ostendit, si ipse solummodo liberetur, etiam si de illis vindicta non capiatur. »Quia tu es Deus meus, et fortitudo mea.« Tu, inquit, eripe me, qui solus [Col. 0848A] es Deus et fortitudo mea, quia alia arma mihi non sunt, et alium adjutorem non habeo, et ideo si me reliqueris, nemo erit qui me subveniat. Sed »quare me repulisti?« Et quasi diceret: Non te repuli, subdidit, dicens: »Quare ergo tristis incedo dum affligit me inimicus?« In hoc enim sancti se esse repulsos et gratiam Dei amisisse timent, quod plenam patientiam in suis injuriis non habuerunt, et contristati se vindicari optaverunt. Unde et subditur:

»Emitte lucem tuam, et veritatem tuam: ipsa me deduxerunt et adduxerunt in montem sanctum tuum et in tabernacula tua.« Ut tale aliquid, quasi dicat, ulterius non contingat, et de inimicis meis me vindicare non cupiam; et pro injuriis mihi [Col. 0848B] illatis contristatus non incedam, emitte mihi lucem tuam [(545) 1Kb] . Quia enim eam quam debuit patientiam non habuit, et lucem et veritatem se amisisse pertimescit. Sic sibi ad invicem lex et veritas conjunctae 384 sunt, ut sine se esse non possint. Nam et qui videt, non errat, et qui errat, non videt. »Emitte mihi, inquit, lucem tuam, et veritatem tuam,« et sic meae mentis oculos illumina et me totum in tua veritate confirma, ut nihil quod tibi displiceat agere valeam. »Ipsa me deduxerunt et adduxerunt in montem sanctum tuum et in tabernacula tua. »Quid per montem sanctum Dei et per tabernacula Dei, nisi Ecclesiam Dei intelligamus, unam videlicet per fidem, multas vero secundum locorum diversitates? In hanc autem, sive in [Col. 0848C] has omnes introducti sumus per lucem et veritatem, et qui nondum in sanctam Ecclesiam intraverunt, adhuc in tenebris, et in errore sunt et nondum ad lucem et veritatem pervenerunt.

»Introibo ad altare Dei, ad Deum qui laetificat juventutem meam.« Hac, inquit, luce et veritate, qua in Ecclesiam introductus sum, eadem ipsa me regente et ducente, introibo ad altare Dei, ad Deum qui laetificat juventutem meam. Hoc altare in coelis est, hoc altare Salvatoris nostri humanitas est. Altare enim ab altitudine dicitur; Christi vero humanitas omni creatura sublimior et altior est. Unde et non immerito altare vocatur. Bene autem dixit: »ad Deum qui laetificat juventutem meam,« quia [Col. 0848D] omnes homines in hac aetate resurgere habent. Unde et Apostolous ait: Quia »omnes occurremus Deo in virum perfectum, in mensuram aetatis plenitudinis Christi (Ephes. IV, 13).« In hac enim aetate Christus Dominus a mortuis resurrexit.

»Confitebor tibi in cithara, Deus, Deus meus.« Interim, inquit, et priusquam ad illud altare perveniam, confitebor tibi et laudabo te in hac Ecclesia tua et in monte sancto tuo. Quomodo? In cithara et in suavi modulatione, in evangelica praedicatione, qua et phrenetici placantur et daemonia fugantur. Nam citharae a furiis mentem placarunt Saulis. Hinc autem ad seipsum, et ad aurem suam convertitur, multumque animam suam reprehendit, quod [Col. 0849A] pro aliqua mundi hujus adversitate se contristavit, afflixit et conturbavit. Et hoc est quod dicit: »Quare tristis es, anima mea, et quare conturbas me?« Non est unde contristari debeat, qui tanta in coelestibus bona exspectat. »Spera in Deo, quoniam confitebor illi,« qui est »salutare vultus mei, et Deus meus.«



PSALMUS XLIII. IN FINEM FILII CORE AD INTELLECTUM.

Core, ut jam diximus, Calvariae interpretatur. Calvariae autem mons parvulus est, extra portus Jerusalem, ubi Judaei crucifixerunt Jesum. Et caeteri quidem Judaei vocantur filii Sion et filii Jerusalem, isti autem Calvariae filii vocari elegerunt, majorisque honoris et dignitatis visus est illis Calvariae monticulus, [Col. 0849B] quam tota altitudo et fortitudo montis Sion et Jerusalem. Bene autem dictum est »ad intellectum,« quia quantum ad usum non magnum est, ut illius montis filius aliquis vocetur.

»Deus, auribus nostris audivimus, et patres nostri annuntiaverunt nobis opus quod operatus es in diebus eorum, et in diebus antiquis.« In hoc psalmo loquuntur filii Core per quos sanctos martyres intelligimus, et non sua nobis narrant, sed ea quae a patribus suis audierunt, et quae Dominus operatus est in diebus antiquis [(546) 1Kb] . Loquitur Moyses in libris suis, quomodo Dominus Pharaonem et Aegyptum flagellavit, quomodo de ejus impia servitute Hebraeos liberavit, quomodo mare Rubrum [Col. 0849C] eis aperuit et per medium ejus siccis pedibus eos transire fecit, quomodo eos quadraginta annis in deserto manna pavit, et quomodo eis in monte Sina legem dedit et tabernaculum testimonii fieri praecepit. Deinde autem Josue et caeteri post ipsum mira et stupenda narrant, quae pro illo populo Dominus operatus est. »Deus,« inquiunt filii Core, »auribus nostris audivimus;« a quibus »patres nostri annuntiaverunt nobis.« Quid annuntiaverunt nobis? »Opus, quod operatus es in diebus eorum, et in diebus antiquis.« Et quid fuit illud?

»Manus tua gentes disperdidit, et plantasti eos, afflixisti populos et expulisti eos.« Evaei namque, Jebusaei, Ethaei, Jerezaei, et aliae gentes, quae fortissimae memorantur, illam terram tenebant et possidebant, [Col. 0849D] quando filii Israel ex praecepto Domini eam ingressi sunt. Sed quia manus Domini pugnabat pro istis contra eos, non potuerunt illis resistere, sed dispersi et deleti sunt omnes. Istae autem gentes vitia sunt et maligni spiritus, quos nostris viribus sine Dei adjutorio superare non possumus. Superare autem necesse est, si terram et carnem nostram quietam habere et tenere volumus. Semper igitur pugnandum est, et nunquam pax cum eis habenda est, donec vincantur et expellantur.

»Non enim in gladio suo possederunt terram, et brachium eorum non salvavit eos.« Manus, inquit, [Col. 0850A] et fortitudo tua gentes disperdidit, et plantasti, et habitare fecisti 385 patres nostros in promissa sibi haereditate. Afflixisti populos et expulisti eos« qui eam prius possidebant. Tu utique hoc fecisti, quia illi hoc facere non potuissent; non enim in gladio suo possederunt terram, et brachium, et fortitudo illorum non salvavit eos. Quis igitur?

»Sed dextera tua, et brachium tuum, et illuminatio vultus tui, quoniam complacuit tibi in illis.« De hac dextera scriptum est: »Dextera Domini fecit virtutem (Psal. CXVII, 16).« De hoc brachio dicitur: »Et brachium Domini cui revelatum est (Joan. XII, 38).« De hac Patris illuminatione Apostolus dicit: »Qui cum sit splendor gloriae, et figura substantiae [Col. 0850B] ejus (Hebr. I, 12).« Christus igitur Dominus noster eos salvavit, et ab hostibus liberavit, quem si adhuc coluissent et in eum credidissent, nec terram nec gentem amisissent. Quid est autem quoniam complacuit tibi in illis, nisi quia illi placuerunt tibi?

»Tu es ipse rex meus, et Deus meus, qui mandas salutem Jacob.« Tu, inquit, qui illos salvasti, ab hostibus liberasti et omnes eorum inimicos eis subjugasti: »Tu ipse es rex meus, et Deus meus, qui mandas salutem Jacob;« per quem Christianum populum intelligimus, qui de peccatis suis poenitentiam agendo malignos spiritus quotidie supplantat; Jacob enim supplantator interpretatur.

»In te inimicos nostros ventilabimus cornu [(547) 1Kb] , [Col. 0850C] et in nomine tuo spernemus insurgentes in nos.« Quia te, inquit, coadjutorem habemus, cujus fortitudini nemo resistere valet, securi sumus; quia in te et in fortitudine tua ventilabimus, et quasi magno ventorum turbine pellemus et fugabimus inimicos nostros, in nomine tuo quod invocabimus, spernemus omnes insurgentes in nos. »Omnis enim quicunque invocaverit nomen Domini, salvus erit (Act. II, 21).«

»Non enim in arcu meo sperabo, et gladius meus non salvabit me.« Omnis, inquit, spes mea et omnis fortitudo mea tu es, neque in arcu, neque in gladio confido, quia neque arcus, neque gladius sine tuo adjutorio me salvare potest. Per arcum et gladium omnem humanam fortitudinem et defensionem intelligimus.

[Col. 0850D] »Liberasti enim nos ex affligentibus nos, et eos qui nos oderunt confudisti.« Jam, inquit, experti sumus adjutorium tuum, nihil dubitamus de potentia tua, quia jam saepe »liberasti nos ex affligentibus nos, et eos qui nos oderunt confudisti,« ut te auxiliante nobis resistere non valerent.

»In Deo laudabimur tota die, et in nomine tuo confitebimur in saecula.« Laus, inquit, nostra Dei est, non nostra, quia quod vincimus, quod hostes superamus, Deus hoc facit, qui per nos et in nobis pugnat et vincit, et in nomine tuo quo Christiani [Col. 0851A] vocamur et sumus, confitebimur [(548) 1Kb] et laudabimus per omnia saecula. Quae enim tanta laus, tantaque gloria nobis esse potest, quanta ut Christiani vocemur et simus? Huc usque illi filii Ecclesiae locuti sunt, qui in prosperitate fuerant; unde et Deo gratias egerunt, quia ad similitudinem antiquorum patrum, semper a Deo protecti, nullas inimicorum insidias timuerunt. Nunc autem sancti martyres loquuntur, et illi praecipue qui majora tormenta, majoresque passiones sustinuerunt, quales tempore Decii, et Diocletiani, et Maximiani fuisse legimus.

»Nunc autem repulisti et confudisti nos, et non egredieris Deus in virtutibus nostris.« Superioribus respondet, ubi dicitur: »Liberasti enim nos ex affligentibus nos, et eos qui nos oderunt confudisti.« [Col. 0851B] cunc autem »repulisti et confudisti nos.« Ecclesia una est, quae pro temporum diversitate nunc loquitur pro illis qui fuerunt in prosperis, et nunc loquitur pro illis qui fuerunt in adversis. »Nunc,« inquit, hoc tempore tantae persecutionis »repulisti et confudisti nos.« Deus nunquam repellit sanctos suos, et nunquam eos confundit: repellere tantum et confundere videtur, quando eos orantes non exaudivit, et quando in magnis afflictionibus eis non subvenit. Sed ne aliquis ex impotentia haec contingere arbitretur, legat superiora, et Dei omnipotentiam cognoscere poterit. Et fortasse ideo illa praemissa sunt, ut aliquis haec audiens non conturbetur. Quod autem ait: »Et non egredieris, Deus, in virtutibus nostris,« non affirmative, sed suspensive legendum est. Egreditur [Col. 0851C] autem Deus in virtutibus sanctorum suorum, quando eos adjuvat et inimicos vincere facit. Vincuntur enim, si eorum voluntatibus etiam moriendo non aequiescunt.

»Avertisti nos retrorsum propter inimicos nostros, et eos qui nos oderunt diripiebant sibi.« Hoc autem in alia translatione ita legitur: »Avertisti nos retrorsum prae inimicis nostris, et qui oderunt nos diripiebant sibi.« Et hoc quidem planum est ad intelligendum; »avertisti, inquit, nos retrorsum prae inimicis nostris;« id est plus quam inimicos nostros, in quo se quidem fugisse, illos vero campum tenuisse ostendit. Hos autem inimicos malignos spiritus intelligamus, propter ea quae sequuntur: »Et eos qui [Col. 0851D] nos oderunt diripiebant sibi.« Isti autem sunt Judaei, haeretici et pagani. Tale est igitur ac si diceret: Cum inimici nostri maligni spiritus nos tenere, et sibi penitus subjugare non potuissent, eos qui nos oderunt, Judaeos videlicet, haereticos, paganos sibi diripere 386 coeperunt, ut, quia nos habere non poterant, saltem illos non amitterent.

»Dedisti nos tanquam oves escarum, et in gentibus perdidisti nos.« Sic enim erant aliquando martyres, ut oves escarum, et soli morti destinati, quia non ad hoc in carcere servabantur ut dimitterentur, [Col. 0852A] sed ut majori et exquisito supplicio punirentur. In gentibus autem dispergebantur, quia longe a patria in exsilium mittebantur.

»Vendidisti populum tuum sine pretio, et non fuit multitudo in commutationibus eorum.« Vendidisti, improprie dictum est, quia emptio et venditio sine pretio esse non potest. Idem igitur est, vendidisti, ac si diceret tradidisti. Multoties sancti sine pretio dati sunt, et nulla pretii multitudo fuit in commutationibus eorum [(549) 1Kb] . Aliquando autem non sine pretio dabantur, quia multi videntes eorum constantiam, et miracula quae per ipsos fiebant, ad Christi fidem convertebantur.

»Posuisti nos in opprobrium vicinis nostris, in derisum et contemptum his qui in circuitu nostro [Col. 0852B] sunt.« Hoc autem, sicut dicitur, factum fuisse nemo dubitare potest, qui sanctorum passiones et vitas audivit.

»Posuisti nos in similitudinem gentibus, commotionem capitis in plebibus.« Fuit aliquando, ut qui inimico suo maledicere voluisset, de Christianis similitudinem traheret atque diceret: Utinam talem te videam, qualem illum vel illum Christianum vidi! Erant autem et in commotionem capitis in plebibus, quia quando nudi, catenati, undique verberibus circumventi ad supplicia trahebantur, quicunque eos videbant, capita sua super eos agitantes, vanos et fatuos eos esse dicebant. Idipsum autem legimus et de Judaeis, quia super Salvatorem nostrum moventes capita sua, illudentes dicebant: »Vah! qui [Col. 0852C] destruis templum Dei (Matth. XXVII, 40).«

»Tota die verecundia mea contra me est, et confusio vultus mei operuit me.« Unde? »A voce exprobrantis et obloquentis, a facie inimici et persequentis.« Haec plana sunt, ut expositione non egeant, et facile alienam quoque verecundiam unusquisque in seipso perpendere potest.

»Haec omnia venerunt super nos, nec obliti sumus te, et inique non egimus in Testamento tuo; et non recessit retro cor nostrum.« Haec talis sermocinatio, non ostentatio est, sed magis gratiarum actio esse videtur. Quamvis, inquit, haec omnia quae superius dicta sunt venissent super nos, tamen nos te obliti non sumus, sed potius nosipsos propter [Col. 0852D] te obliti sumus. »Et inique non egimus in Testamento tuo,« quia omnia praecepta tua fideliter custodivimus. »Et non recessit retro cor nostrum;« sed semper ad ea quae sunt ante nos extendimus, ad promissum bravium festinantes.

»Et declinasti semitas nostras a via tua.« Hoc autem tale est ac si diceret: Quia semitae nostrae prius bonae non erant, a via tua eas separasti et nos per viam tuam solummodo incedere docuisti, et ideo errare non possumus, quia non per semitas nostras, sed per viam tuam ambulavimus et ambulamus. [Col. 0853A] »Quoniam humiliasti nos in loco afflictionis, et operuit nos umbra mortis.

»Si obliti sumus nomen Dei nostri, et si expandimus manus nostras ad deum alienum, nonne Deus requiret ista?« Non sumus, inquit, obliti nomen Dei nostri, neque extendimus manus nostras ad deum alienum, scientes quod Deus ipse requirit, neque nobis aliquid prodesset, quod humiliati fuimus in loco afflictionis, et operuit nos umbra mortis; »Nemo enim mittens manus suas ad aratrum, si respiciat retro, aptus erit regno Dei (Luc. IX, 62).« Umbrae mortis, et impii homines, et ipsa tormenta intelligi possunt. Sicut enim per umbram corpus adesse cognovimus, ita ubi ista sunt, mortem adesse intelligimus. Sequitur: »Ipse enim novit abscondita [Col. 0853B] cordis.« Ideo, inquit, ista requiret, quia nihil eum latet et omnia videt, quidquid in corde est, quidquid ubicunque est, ejus oculis occultari non potest.

»Quoniam propter te morte afficimur tota die, aestimati sumus sicut oves occisionis [(550) 1Kb] .« Nondum mortuus est, qui morte afficitur; mortis affectio, ipsa passio est, et tandiu afficitur homo, quandiu tormentis exagitatur. Oves autem occisionis illae sunt quae ad nihil aliud, nisi ad mortem reservantur. Similiter autem et sancti longo tempore in carcere tenebantur, non ad remissionem, sed potius ad internecionem.

»Exsurge, quare obdormis, Domine? Exsurge, et non repellas in finem. Non enim dormitabit, neque dormiet, qui custodit Israel.« Dormire autem [Col. 0853C] dicitur, quando sanctos suos quasi non sentiens affligi permittit. In finem ille repellitur, qui ex toto a Deo separatur.

»Quare faciem tuam avertis?« Qui faciem avertit, non vult videre illum, a quo faciem avertit. Faciem igitur Dominum avertere, est fideles suos in afflictionibus non videre. Unde subditur: »Oblivisceris inopiam nostram et tribulationem nostram?« Neque dormitio, neque oblivio, neque ira, neque indignatio, neque aliquid tale potest esse in Deo; in eo 387 tamen esse dicuntur; et quare esse dicuntur, saepe jam diximus.

»Quoniam humiliata est in pulvere anima nostra: adhaesit in terra venter noster. Exsurge, [Col. 0853D] Domine, adjuva nos, et libera nos propter nomen tuum.« Exsurge, inquit, Domine, nobis in adjutorium, et libera nos ab his tantis tribulationibus, propter nomen tuum, quod invocamus et quo Christiani vocamur, quoniam »humiliata est in pulvere anima nostra.« Caro enim quae corrumpitur aggravat animam, et deprimit terrena habitatio sensum multa cogitantem (Sap. IX, 16).« Sive etiam in pulvere humiliata est, quia iniquorum hominum conversatione deterior facta est. Iste est ille pulvis, [Col. 0854A] quem projicit ventus a facie terrae. Humiliatur quoque in pulvere anima, quando venter in orationibus adhaeret terrae, et talis humiliatio bona est. Possumus autem per ventrem eos intelligere, qui in Ecclesia molliores et imperfectiores sunt, et qui magis terrenis, quam coelestibus adhaerent. Pro talibus autem orandum est, quia persecutionis tempore facile decipiuntur, quia terrena et transitoria amittere timent. »Exsurge igitur, Domine, in auxilium nostrum, quoniam humiliata est in pulvere anima nostra.«



PSALMUS XLIV. IN FINEM: PRO HIS QUI COMMUTABUNTUR. FILIIS CORE AD INTELLECTUM CANTICUM PRO DILECTO.

Hic, inquit, psalmus factus est pro filiis Core, non [Col. 0854B] tamen pro omnibus, sed pro his tantum qui commutabuntur ad intellectum. Qua in re manifeste ostendit etiam inter filios Core fuisse aliquos qui ad spiritualem intelligentiam mutati sunt: Cantant hoc canticum pro dilecto, pro illo videlicet dilecto, de quo Dominus ait: »Hic est Filius meus dilectus (Matth. III, 17);« cui etiam in hoc psalmo dicitur: »Speciosus forma prae filiis hominum, diffusa est gratia in labiis tuis, propterea benedixit te Deus in aeternum.«

»Eructavit cor meum verbum bonum: dico ego opera mea regi.« Dicit Propheta, dicit aliquis filiorum Core: »Eructavit cor meum verbum bonum.« Verbum bonum, hunc per psalmum dicit, quem non ore cantasse, sed de cordis secretario [Col. 0854C] se eructasse fatetur. Ut per hoc intelligamus quam firmum et stabile, et quantae auctoritatis sit totum hoc quod in hoc psalmo continetur. »Dico ego opera mea regi.« Iste est ille rex qui alibi dicit: »Ego autem constitutus sum rex ab eo (Psal. II, 6).« Huic autem regi dicit Propheta opera sua, quae modo eructavit de arcano cordis sui.

»Lingua mea calamus scribae velociter scribentis.« Sic est, inquit, lingua mea, sicut calamus scriptorius, qui velociter scribit; qua in re subito et sub brevissimo tempore multa se vidisse et prophetasse ostendit.

»Speciosus forma prae filiis hominum, diffusa est gratia in labiis tuis.« Ecce nunc incipit dicere [Col. 0854D] opera sua regi, quem super omnes filios hominum forma speciosum esse dicit [(551) 1Kb] . Quis enim ita speciosus, sicut ille, »qui peccatum non fecit, nec dolus inventus est in ore ejus?« (Petr. II, 22.) Ipse enim solus sine peccato natus est, et in ipso solo humana natura formam suam et pulchritudinem non amisit. Tanta autem gratia erat in labiis ejus, ut facile et sine ullo impedimento diceret, quaecunque voluisset. Unde in Evangelio dicitur: Quia »mirabantur omnes de his quae procedebant de ore ejus [Col. 0855A] (Luc. IV, 22).« Et alibi dicitur: Quia »mirabantur omnes in doctrina ejus (Matth. XXII, 33).« Haec labia loquentia erudierant Moysen, quando se impeditioris et tardioris linguae esse dixerat.

»Propterea benedixit te Deus in aeternum.« Propterea, inquit, quia prae cunctis speciosior et eloquentior es, benedixit te Deus in aeternum. Omnes homines quando baptizantur benedicuntur: multi tamen postea peccando benedictiones amittunt, quorum quidem benedictio non manet in aeternum.

»Accingere gladio tuo super femur tuum, potentissime.« Tu, inquit, potentissime, qui talis es, accingere circa femur gladio tuo et praepara te ad praeliandum, quia multa et durissima praelia acturus es, et de diabolo omnique exercitu ejus triumphaturus. [Col. 0855B] Nos quoque gladio castitatis semper circa femur accincti esse debemus, quo et contra hostes pugnare, et carnales motus qui in lumbis et femore dominantur et superare valeamus. Unde et Dominus ait: »Sint lumbi vestri praecincti (Luc. XII, 35).«--- »Specie tua, et pulchritudine tua intende, et prospere procede, et regna.« Quia, inquit, speciosissimus es, in specie tua et pulchritudine tua intende et ad hoc exemplar fideles tuos et Ecclesiam tuam reforma, ut ipsa quoque speciosa 388 sit, non habens maculam neque rugam, unde et Apostolus ait: »Filioli mei, quos iterum parturio, donec Christus formetur in vobis (Galat. IV, 19).« In illis enim formatur Christus, qui ad ejus pulchritudinem reformantur. Prospere autem procedit Dominus, et [Col. 0855C] ubique regnat, quia sicut de eo alibi dicitur: »Omnia quaecunque faciet prosperabuntur (Psal. I, 3);« et: »Potestas ejus, potestas aeterna, quae non auferetur, et regnum ejus, quod non corrumpetur (Dan. VII, 14).«

»Propter veritatem, et mansuetudinem, et justitiam, et deducet te mirabiliter dextera tua.« Tu, inquit, procede, et dextera tua, virtus et fortitudo tua, mirabiliter te deducet, quia nullo alieno eges auxilio, cujus fortitudini nemo resistere valet. Bene autem dixit, mirabiliter, quia miraculis mundum convertit, patientia vicit, et per simplices homines, et illitteratos omnem mundanam et philosophicam sapientiam destruxit. Et hoc quidem »propter [Col. 0855D] veritatem, et mansuetudinem et justitiam.« Decet enim multumque convenit regem veracem esse, et mansuetum et justum, et qui haec non habuerit, non rex, sed tyrannus vocari debet.

[Col. 0856A] »Sagittae tuae acutae, potentissime, populi sub te cadent in corda inimicorum regis.« Quia enim populus collectivum nomen est, sic potest dici potentissimus populi, sicut potentissimus populorum. Sunt autem sagittae Domini acutae, quia sicut Apostolus ait: »Vivus est sermo Dei efficax et penetrabilior omni gladio ancipiti (Hebr. IV, 12).« Sagittae igitur Christi omnes illae sententiae sunt, quaecunque ad convincendos inimicos de utriusque Testamenti pharetra educuntur. Dicatur ergo: »Sagittae tuae acutae, potentissime, populi sub te cadent?« Ubi? »in corde inimicorum regis [(552) 10Kb] .« Si dixisset in corde inimicorum tuorum, planius esset. Hic autem modus in Veteri Testamento, sicut jam alibi diximus, frequenter invenitur, in aliis autem scripturis, [Col. 0856B] si inveniatur, nescio. Egregie autem dixit: »sub te cadent,« quia super eum nihil cadere potest, quia enim omnia sub ipso sunt, neminem nisi sub se ferire potest. Hae autem sagittae ubicunque cadant, modo quidem utiliter cadere possunt, quia eorum terrore fugantur inimici, et totus vitiorum exercitus dissipatur. In judicio vero in quoscunque ceciderint, miseri erunt, quia semel vulnerati jam ulterius sanari non poterunt, ex his satis intelligimus quae erunt illae sagittae, quae malos in judicio sagittabunt.

»Sedes tua, Deus, in saeculum saeculi, virga recta est, virga regni tui.« Quem in titulo dilectum, et nunc in hoc psalmo regem dixit, modo apertius et manifestius Deum vocat, quatenus Judaei Scripturarum [Col. 0856C] depravatores, neque de Salomone, neque de alio quolibet praeter Christum exponere valent. Est autem sedes Christi in saeculum saeculi, quia regni ejus non erit finis. »Virga recta est, virga regni tui [(553) 1Kb] .« Virga, inquit, et sceptrum regni tui rectum est, et a justitia et aequitate non recedit. Neminem sine causa virga percutis, neminem qui flagellis dignus sit impunitum abire permittis. Unde et subditur:

»Dilexisti justitiam, et odisti iniquitatem.« Inde enim virgae correctionis illius rectae esse probantur, quia justitiam diligit, et odit iniquitatem. »Propterea unxit te Deus, Deus tuus, oleo laetitiae prae consortibus tuis [(554) 1Kb] .« Hoc est enim, quod per [Col. 0856D] Prophetam ipse Dominus ait: »Spiritus Domini super me, propter quod unxit me, evangelizare pauperibus misit me (Luc. IV, 18).« Aliis ad mensuram datur Spiritus (Ephes. IV), in ipso vero requiescit omnis [Col. 0857A] plenitudo divinitatis corporaliter (Col. II) Consortes ejus apostoli sunt, omnesque alii, qui non suis meritis, sed ejus adoptione ad haereditatem participandam electi sunt. Bene autem hoc oleum, laetitiae oleum dicitur, quia omnibus qui unguntur, si tamen unctionem non amittant, gaudium et laetitiam praestat. De hac unctione scriptum est: »Et unctio ejus docebit vos de omnibus (I Joan. II, 27).«

»Myrrha, et gutta, et ceasia a vestimentis ejus.« Per has tres species omnes alias intelligimus, et myrrha quidem inter alias amarissima est: casia vero, quae et fistula dicitur, dulcissima est. At vero gutta, quae amomacum nominatur, multis et magnis infirmitatibus medetur. Fluebant igitur haec et alia omnia remedia infirmitatum a vestimentis Christi, [Col. 0857B] quia »quicunque,« sicut in Evangelio legitur, eum tangebant, sani fiebant a quacunque infirmitate detinebantur (Matth. XIV, 36).« Vestimentum Christi, ipsa ejus humanitas est; qua videlicet veste pretiosa divinitas induta ab hominibus videri non poterat. Nam et ipsae fimbriae vestimenti ejus multos infirmos 389 sanasse leguntur. Non erat igitur illis necessarium medicamina suscipere, qui ad Christi vestimenta accedere poterant, siquidem non solum species apta sanitati, sed ipsa quoque sanitas ab ejus vestibus defluebat. Sequitur: »A gradibus eburneis.« Similiter, inquit, et a gradibus eburneis, myrrha, et gutta, et casia defluebant, per quos videlicet gradus illos intelligimus, de quibus Dominus dixerat: »Qui credit in me, opera quae ego facio et [Col. 0857C] ipse faciet, et majora horum faciet; quia ego ad Patrem vado (Joan. XIV, 2).« Non solum enim tactu vestium, sed ipsa corporis umbra multos apostoli sanasse leguntur. Unde scriptum est: quia »in plateis ponebantur infirmi, ut, veniente Petro, saltem umbra illius obumbraret quemquam illorum (Act. V, 15).« Sed quare eburnei isti dicuntur, nisi quia candidi, fortes et castissimi erant. Ebur namque os elephantis est: elephantes vero castissima animalia sunt, et non coeunt nisi semel. Merito autem gradus dicuntur apostoli, quia per ipsos ascenditur ad sedem Dei; unde et subditur: »Ex quibus te delectaverunt filiae regum in honore tuo.« Ex quibus, inquit, id est per quos filiae regum ascendentes delectaverunt te, cantantes, subauditur, et psallentes in honore [Col. 0857D] tuo. Filiae regum, singulae Ecclesiae sunt, ubicunque sunt, quas sancti apostoli Domino genuerunt. Isti sunt illi reges de quibus dicitur: »A templo tuo in Jerusalem tibi offerent reges munera (Psal. LXVII, 30).«

»Astitit regina a dextris tuis in vestitu deaurato, circumamicta varietate.« Multae sunt filiae regum, sed regina una est, per quam catholicam Ecclesiam, vel beatam Virginem Mariam intelligimus, quae ipsius quoque Ecclesiae et regina et domina est. Haec autem stetit a dextris Dei, quia ipsa plus quam omne creatum honoratur a Deo [(555) 1Kb] . Sed quomodo stat? »In vestitu deaurato, circumdata varietate.« [Col. 0858A] Hanc vestem amisit primus homo, quando peccavit, carnis videlicet immortalitatem. Unde se nudum intelligens, ait: »Audivi, Domine, vocem tuam, et abscondi me, eo quod nudus essem (Gen. III, 10).« Haec autem vestis variata dicitur, quia omnibus est intexta virtutibus. Est autem et deaurata, quia sapienter composita est: aurum enim pro sapientia ponitur, quia sic est sapientia inter alias virtutes, sicut est aurum inter alia metalla. Omnis namque virtus fatua est, quae auro sapientiae non deauratur. Habent et alii homines virtutes, sed solae virtutes Christianorum deauratae sunt. Quid prodest Judaeo castitas? quid prodest pagano humilitas? cum et ille pereat cum sua castitate, et iste pereat cum sua humilitate.

[Col. 0858B] »Audi, filia, et vide, et inclina aurem tuam.« Quamvis hoc de tota catholica et universali Ecclesia convenienter intelligi possit, ego tamen de beata Virgine Maria singulariter exponam, quae totius Ecclesiae, sicut jam dixi, domina est. Videns igitur Propheta per Spiritum sanctum Gabrielem archangelum cum ea loquentem, et Christi incarnationem sibi annuntiantem, loquitur ei, et dicit: »Audi, filia, et vide:« audi, inquit, filia mea, de genere meo, de progenie mea, nobilitas et gloria generis mei, audi quae angelus loquitur, quae coelestis nuntius tibi promittit: esto casta, esto sollicita, diligenter ausculta, quia magna valde sunt quae tibi nuntiantur. Vide ergo et intellige, inclina aurem tuam, et suscipe verbum in corde et in utero tuo: virgo concipies, [Col. 0858C] et virgo paries. Inclina aurem, quia per aurem ingredietur in te qui nascetur ex te. Verbum enim est, et via verbi auris est. Non aliter concepit beata Maria nisi audiendo et credendo, si non audivisset, non credidisset; audivit et credidit, et credendo concepit. »Et obliviscere populum tuum, et domum patris tui.« Necesse habuit Maria illum populum oblivisci, qui filium suum interfecit, et eumdem ipsum valde et super omnia odio habet.

»Quoniam concupivit rex speciem tuam.« Valde enim pulchra erat, quae una et sola ex omnibus mulieribus electa ad amorem sui Dominum ipsum provocare potuit. De qua pulchritudine quid intelligi debeat, jam superius audivimus, et adhuc in sequentibus dicturi sumus. »Quia ipse est Dominus Deus [Col. 0858D] tuus,« quem tibi de te nasciturum esse promittit.

»Et adorabunt eum filiae Tyri in muneribus.« Vide, inquit, quantus erit hic filius tuus, quem filiae Tyri, inter alias mulieres nobilissimae, cum muneribus adorabunt. Sed quia Tyrus angustia interpretatur, per filias Tyri, eas animas intelligimus quae se in hoc mundo, in carcere et angustiis esse cognoscunt, et ad coeli amplitudinem totis desideriis transire desiderant. Munera vero, quae sancti Deo offerunt, virtutes et bona opera intelligimus.

»Vultum tuum deprecabuntur omnes divites plebis.« Non solum, inquit, filium tuum adorabunt filiae Tyri, [Col. 0859A] sed te quoque deprecabuntur, tibique vota persolvent, Nam et si ejus vultum et imaginem intelligamus, non erit inconveniens, cum sit eam ubicunque depingitur, ab omnibus venerari videamus [(556) 1Kb] . Deprecantur autem et alio modo vultum et pulchritudinem beatae Virginis Mariae omnes divites plebis, quia nemo est qui ejus pulchritudinem et sanctitatem habere non 390 desiderat. Divites autem plebis illae animae sunt quae non temporalibus, sed spiritualibus divitiis abundant. »Omnis gloria ejus filiae regis ab intus.« Nolite, inquit, ad exteriorem pulchritudinem attendere, illam quae interius est considerate, quia omnis gloria ejus ab intus est. Nam et si virginitas carnis foris luceat, ea tamen quae intus est simul cum aliis omnibus virtutibus magis commendatur. [Col. 0859B] Sed vis audire ipsam Virginem beatam magis de humilitate, quam de virginitate gloriantem. »Exsultavit, inquit, spiritus meus in Deo salutari meo, quia respexit humilitatem ancillae suae (Luc. I, 48).«

»In fimbriis aureis circumamicta varietate.« Varietas ista non colorum, sed virtutum est, quae in se omnium virtutum abundantiam habuisse significat. Fimbriae vero, quae terram contingunt, ejus in hoc mundo conversationem praeclaram, sanctam et sapientiae plenam ostendunt. Unde et merito aureae dicuntur, quia aurum in divino eloquio sapientiam designat, secundum illud: »Thesaurus desiderabilis requiescit in ore sapientis (Prov. XXI, 27).«

»Adducentur regi virgines post eam.« Ista, inquit, sicut regina et domina, anteibit et praecedet, aliae [Col. 0859C] vero omnes eam sequentur, et post eam regi Christo Domino adducentur. »Proximae ejus afferentur tibi in laetitia et exsultatione.« Proximae autem illae dicuntur, quae mente et spiritu eam imitantur, et bene vivendo ei similes sunt. Omnes autem istae simul cum ea in laetitia et exsultatione Domino offerentur, et in templum regis adducentur.

»Pro patribus tuis nati sunt tibi filii.« Duodecim filios quos patriarchas vocamus habuit Jacob, ex quibus omnis Judaeorum multitudo originem duxit, qui ideo Salvatoris nostri patres dicuntur, quia secundum carnem de illorum progenie natus est [(557) 1Kb] . Similiter et Christus duodecim discipulos habuit, ex quibus omnis ecclesiastica multitudo [Col. 0859D] genita est. Habuit igitur Dominus pro patribus filios quos, secundum numerum praedictorum patrum, filios sibi, id est sanctos apostolos eligere voluit. De quibus subditur: »Constitues eos principes super omnem terram (Psal. XLIV, 17).« Isti enim sunt de quibus Dominus ait: »Cum sederit Filius hominis in sede majestatis suae, sedebitis et vos super sedes duodecim, judicantes duodecim tribus Israel (Matth. XIX, 28).«

»Memores erunt nominis tui, Domine, in omni [Col. 0860A] progenie et generatione.« Nam et ipsi in suis scripturis memores sunt, et per omnes quicunque illorum doctrina et praedicatione crediderunt, aeternam Christi nominis memoriam faciunt. Unde et subditur:

»Propterea populi confitebuntur tibi in aeternum, et in saeculum saeculi.« Hoc igitur fecit apostolica praedicatio, ut omnes populi omni tempore Domino confiteantur.



PSALMUS XLV. IN FINEM FILIIS CORE: PRO ARCANIS, PSALMUS.

Psalmus iste, quem cantant filii Core, ideo pro arcanis titulatur, quia Christi incarnatio in eo continetur, quam Judaei credere nolunt; et usque hodie illis arcana et occulta est. De Christi namque incarnatione [Col. 0860B] dicitur hic: »Dominus virtutum nobiscum;« ipse est enim Emmanuel, qui nobiscum Deus interpretatur.

»Deus noster refugium et virtus, adjutor in tribulationibus, quae invenerunt nos nimis.« Vox Prophetae est, et aliorum ejusdem fidei ante Christi incarnationem. Deus noster, dicunt isti, refugium nostrum est, et virtus et adjutorium in tribulationibus multis, quas passi sumus, et nunquam deseruit nos, quamvis inimici nostri multo plures et fortiores nobis fuissent. Quare igitur timeamus tanti adjutoris muniti praesidio? Et hoc est quod dicit:

»Propterea non timebimus, dum turbabitur terra, et transferentur montes in cor maris.« Propterea, inquit, neque nos timebimus, neque illi qui tunc [Col. 0860C] temporis erunt, dum tota terra contra Ecclesiam conturbabitur, et in sanctorum mortem omnes homines iniqui conspirabunt. Sed quid est, quod ait: »et transferentur montes in cor maris?« Montes apostoli sunt et doctores, at vero cor maris Romani principes sunt, et alii hujus saeculi potentiores, quorum consilium et voluntatem omnes alii sequebantur. Tunc igitur montes transferebantur in cor maris, quando apostoli et doctores ante reges et principes ducebantur. Sed quid postea?

»Sonuerunt, et turbatae sunt aquae ejus.« Sonuerunt quidem aquae maris et turbatae sunt, quia omnes populi et nationes, quae per aquas significantur, nimia ira commoti, et contra sanctos ut interficerentur [Col. 0860D] clamare coeperunt. Sancti vero quid fecerunt? »Conturbati sunt montes in fortitudine ejus.« Conturbati enim sunt, cum in carcere concludebantur, cum catenis ligati traherentur, cum flagellis et scorpionibus caederentur, cum igne supposito urerentur [(558) 1Kb] . Sed quis omnia tormentorum 391 genera enumerare potest, quibus sancti Dei ab impiis affligebantur? Hanc enim conturbationem Salvator noster significabat, cum suae passionis tempore, usque ad mortem se conturbatum [Col. 0861A] esse dicebat. Et illae guttae sanguinis, quae de toto ejus corpore sudabant, has diversas sanctorum martyrum passiones significabant.

»Fluminis impetus laetificat civitatem Dei.« Exterius, inquit, in corpore, et ad tempus conturbatur Ecclesia de sanctorum afflictione; interius vero consolatur et laetificatur de sancti Spiritus inundatione [(559) 1Kb] . Sic enim Spiritus sanctus, quasi quoddam magnum flumen, de quo septem gratiae, quasi septem rivi procedentes totam civitatem Dei, quae est Ecclesia, irrigant, satiant, laetificant et fecundant. »Sanctificavit tabernaculum suum Altissimus.« Hujus, inquit, fluminis aquis sanctificavit Altissimus, mundavit et purificavit tabernaculum suum, ut, quia ipse sanctus est, sanctum sit et tabernaculum ejus. [Col. 0861B] Sic enim ipse ait: »Sancti estote, quia et ego sanctus sum Dominus Deus vester (Levit. XI, 44).«--- »Deus in medio ejus non commovebitur.« Secura est illa domus quae talem habet habitatorem, qui, quoniam nunquam ab ea commovetur et separatur, ideo nunquam ab inimicis penitus superatur. De ipsa enim dictum est: Quia »portae inferi non praevalebunt adversus eam (Matth. XVI, 18).« Unde et subditur:

»Adjuvabit eam Deus vultu suo.« Quid est autem, »adjuvabit eam vultu suo,« nisi illustratione et laetitia faciei suae? Hinc enim est quod alibi dicitur: »Illuminet Dominus vultum suum super nos, et misereatur nostri (Psal. LXVI, 1).« Quando enim Dominus nos adjuvat, laetam faciem, et quando non [Col. 0861C] adjuvat, iratam faciem habere describitur.

»Conturbatae sunt gentes, et inclinata sunt regna, dedit vocem suam Altissimus, et mota est terra.« Ista conturbatio bona est; ecce gentes, quae superius contra sanctos et contra Ecclesiam conturbatae erant, modo contra seipsas conturbatae esse dicuntur. Item incipiunt abominari ea quae diligebant, et ea diligere quae odio habebant. »Et inclinata sunt regna.« Quia ipsi quoque imperatores sub jugo Christi se humiliaverunt, et fidem, quam impugnabant, cum gaudio susceperunt. Hoc autem sub tempore Constantini imperatoris convenienter intelligi potest, quando, sanctis omnibus a vinculis absolutis, ecclesiae apertae sunt, et nemo fuit qui contra Christianam [Col. 0861D] fidem insurgere auderet. Et nunc quidem omnibus libere praedicantibus, totus mundus pene ad fidem conversus est. Unde et subditur: »Dedit vocem suam Altissimus, et mota est terra.« Dedit enim Altissimus vocem suam per ora episcoporum et doctorum, et mota est terra ab infidelitate ad fidem, a tenebris ad lucem, a diabolo ad Deum. Sed quid dicebat terra in tanta illa sua commotione? Sequitur:

»Dominus virtutum nobiscum, susceptor noster Deus Jacob.« Hoc tale est ac si diceret: Victi sunt dii nostri, quia falsi, miseri et sine viribus erant. [Col. 0862A] Nunc autem »Dominus virtutum nobiscum« est, Dominus fortis et potens, Dominus potens in praelio, cui nulla creatura resistere potest, qui tam subito, tamque mirabiliter totum ad se mundum convertit. »Susceptor noster Deus Jacob.« Quia expulsis Judaeis, nos gentiles in haereditatem suscepit.

»Venite, et videte opera Domini, quae posuit prodigia super terram, auferens bella usque ad fines terrae.« Laetantur sancti, et admirantur de tanta pace, tam subito sibi divinitus concessa. »Venite, inquiunt, et videte opera Domini.« Et revera, et specialiter opera Domini, et quae nullus alius nisi ipse solus facere potuisset, ac per hoc ea quae modo facta sunt prodigia et magna miracula esse dicuntur. Sed quae sunt illa? »Auferens bella usque ad fines terrae.« [Col. 0862B] Cum enim paulo ante pacem Ecclesia nusquam habuisset, subito per Dei misericordiam factum est, ut usque ad fines terrae nemo contra eam loqui auderet. De qua videlicet pace adhuc subditur: »Arcum conteret, et confringet arma, et scuta comburet igni.« Hoc autem contra Arianos dicere videtur, quorum impia haeresis in Nicaeno concilio simul cum principe suo eodem tempore damnata est. Et quamvis omnis illorum armatura dissipata sit, adhuc tamen et arma, et bellatores ignis perpetuus exspectat.

»Vacate et videte, quoniam ego sum Deus, exaltabor in gentibus, et exaltabor in terra.« Venite, inquit, et videte opera Domini, et agamus ei gratias, qui data pace nos hortatur, dicens: »Vacate, et [Col. 0862C] videte.« Vacate, inquit, lectioni, et orationi et omni spirituali operationi. Et videte, cognoscite et intelligite quoniam ego sum Deus, cujus virtutem et potentiam nunc tanto opere admiramini. Et exaltabor, quasi dicat, in cunctis gentibus et in omni terra, quae usque ad haec tempora mihi adversari videbatur.

»Dominus virtutum nobiscum, susceptor noster Deus Jacob.« Idipsum repetunt quod superius dixerat, et gratulabundi verum per omnia esse confirmant, quia Dominus virtutum nobiscum est, quoniam nisi fortis et potens esset ea quae superius dicta sunt, nullatenus facere potuisset.



392 PSALMUS XLVI. IN FINEM, PRO FILIIS CORE. PSALMUS.
[Col. 0862D]

Psalmus iste factus est pro filiis Core, id est pro apostolis, qui in sola Christi passione et cruce gloriantur. Unde Apostolus ait: »Mihi absit gloriari, nisi in cruce Domini nostri Jesu Christi!« (Galat. VI, 14.) De his autem in hoc psalmo dicitur: »Principes populorum convenerunt cum Deo Abraham, quoniam dii fortes terrae nimium elevati sunt.«

»Omnes gentes, plaudite manibus, jubilate Deo in voce exsultationis.« Hanc consuetudinem habuerunt antiqui, ut prae laetitia manibus plauderent. Unde est illud: »Plaudite, Romani, ego Caliopius recensui.« [Col. 0863A] Hortatur igitur Ecclesia omnes gentes ut ineffabiliter gaudeant et laetentur, quoniam Salvator noster coelos ascendit: manibus namque plaudere, majorem laetitiam significat, quam verbis explicari valeat. Et illi quidem bene manibus plaudunt, qui eam laetitiam, quam de Domino habent, bene operando ostendunt, siquidem manibus opera fiunt. Jubilatio vero in voce exsultationis ineffabile gaudium est, quod magis in corde quam in ore modulatur.

»Quoniam Deus summus, terribilis, et rex magnus super omnes deos, subjecit populos nobis, et gentes sub pedibus nostris: elegit nos in haereditatem sibi, speciem Jacob, quam dilexit.« Duplicem causam reddit, quare manibus plaudere et jubilare debemus: alteram quidem nostram, et alteram [Col. 0863B] Salvatoris nostri. Nostram autem, pro tanto beneficio, quia nobis populos subjecit, et nos sibi in haereditatem elegit. Plaudite, inquit. Quare? Quoniam Dominus, qui modo pauper et humilis apparuit, nunc summus et terribilis, et rex magnus super omnes deos esse probatur. Summus quidem, quia omnia ei subjecta sunt, quaecunque in coelo vel in terra sunt. Terribilis vero, quia reddet unicuique secundum opera sua. Et ipse quidem est rex magnus super omnes deos, »Quoniam omnes dii gentium daemonia: Dominus autem coelos fecit (Psal. XCV, 5).« »Subjecit populos nobis, et gentes sub pedibus nostris.« Nulla namque gens, vel populus est, de quibus aliqui sanctorum pedibus se non humiliassent. Quod autem ait: »Elegit nos in haereditatem sibi,« [Col. 0863C] hoc est quod Dominus alibi dicit: »Funes ceciderunt mihi in praeclaris, etenim haereditas mea praeclara est mihi (Psal. XV, 6).« Vocat autem eamdem haereditatem, id est sanctam Ecclesiam, speciem Jacob, quia ipsa est de qua Apostolus ait: »Elegit sibi gloriosam Ecclesiam, non habentem maculam, neque rugam (Ephes. V, 17).« Quod vero sequitur: »quam dilexit;« hoc est quod alibi Dominus ait: »Jacob dilexi, Esau autem odio habui (Rom. IX, 13).«

»Ascendit Deus in jubilatione, et Dominus in voce tubae.« Iterum, inquit, plaudite, et amplius plaudite, quia »ascendit Deus in jubilatione, et Dominus in voce tubae.« In jubilatione ascendit Dominus, id est in maximo gaudio et laetitia apostolorum, qui [Col. 0863D] eum in tanta gloria tantaque virtute ascendere videbant. Sive enim in jubilatione angelorum, quos omnes cum summa exsultatione obviam ei venisse dubitare non debemus, quorum voces et laudes, quae excellentissimae erant, quamvis nesciamus quales erant, per vocem tubae intelligere possumus. Et quis unquam dicere vel cogitare valeat quanta tunc laetitia in coelis fuerit, quando Christus Dominus coelos ascendit? Videor videre omnes angelos et archangelos illam Salvatoris nostri gloriosissimam humanitatem humiliter adorantes, et pro tanta talique victoria de hoste superbissimo sic superato gratias agentes. Et hoc totum in his verbis significatum [Col. 0864A] esse puto quod hic dicitur: »In jubilatione et in voce tubae.«

»Psallite Deo nostro, psallite, psallite, regi nostro psallite.« Quanto jubilo cor istius hominis, plenum erat, qui toties et cum tanta frequentatione nos psallere praecipit; videtur mihi his verbis dicere psallite, psallite, et incessanter psallite, ne vos angeli psallendo vincant; sed quod ipsi in coelis faciunt, et vos in terra faciatis. Et ne fortasse aliquis sic admonitus et exhortatus prae nimia laetitia, ut quondam ad motus corporis et ad salutationes surgere voluisse putet, subdidit dicens: »Psallite sapienter.« Et hoc quare? »quoniam rex omnis terrae Deus.« Non est iste qualiscunque rex, cui psallitis; magnus et potens est, et omnis terrae rex et dominus [Col. 0864B] est. Et unde hoc probat, vis audire?

»Regnabit Dominus super omnes gentes.« Victi, inquit, sunt inimici, et regnum, et potestatem diabolus amisit, non Judaeorum tantum, imo et gentium. Non regnet amplius peccatum in vestro mortali corpore, quia solus Christus rex est et ubique regnat. Et ubi est? »Deus sedet super sedem sanctam suam;« sicut scriptum est: »Dixit Dominus Domino meo: Sede a dextris meis (Psal. CIX, 1).« Et alibi: »Dominus, in coelo sedes ejus (Psal. X, 4).« Sed ne longe esse videamur, audi Apostolum dicentem: »Nescitis quia templum Dei estis vos, et Spiritus sanctus habitat in vobis (I Cor. III, 16).« Anima namque justi sedes est sapientiae, nam super [Col. 0864C] asellum sedere non est Dominus dedignatus.

»Principes populorum convenerunt cum 393 Deo Abraham, quoniam dii fortes terrae nimium elevati sunt.« Interrogavit Moyses Dominum quod esset nomen ejus? cui Dominus respondens ait: »Ego sum Deus Abraham, et Deus Isaac, et Deus Jacob (Exod. III, 6).« Hic est itaque ille Deus et Dominus, cum quo in die Ascensionis convenerunt principes populi, sancti videlicet apostoli, atque in ipsa die mandatum acceperunt ut irent in universum mundum et praedicarent Evangelium omni creaturae (Marc. XVI, 16); et tunc quidem tot dii fortes terrae a Domino constituti sunt, sicut et Moyses, cum ad Pharaonem mitteretur, dictum est ei a Domino: [Col. 0864D] »Ecce posui te Deum Pharaonis (Exod. VII, 7).« Fortes autem dii fuerunt isti, et aliis omnibus fortiores, quoniam non solum in terra, sed in coelo quoque potestatem acceperunt, et claudere et aperire quibuscunque voluerint; unde et beato Petro Dominus ait: »Quodcunque ligaveris super terram, erit ligatum et in coelis; et quodcunque solveris super terram, erit solutum et in coelis (Matth. XVI, 19).« Ideoque hic dicitur: »Nimium elevati sunt.« Nimium quidem quantum ad humanam opinionem. In alia autem translatione non dicitur nimium, sed valde elevati sunt, quod satis convenientius sonare videtur [(560) 1Kb] .



PSALMUS XLVII.[Col. 0865A] PSALMUS CANTICI: FILIIS CORE. SECUNDA SABBATI.

Filii Core illi sunt qui in Calvariae loco Christum crucifixum, diabolum victum, originale peccatum deletum, et humanum genus Christi sanguine redemptum esse non dubitant. Quod vero ait: Secunda Sabbati, sic est intelligere. Prima namque Sabbati resurrexit Dominus, suisque discipulis se manifestavit. Secunda vero de ejus resurrectione certissimi facti, inter se tractare coeperunt, quod ejus resurrectionem manifestarent, et ejus gloriam praedicarent. At vero apostolorum praedicatio, quid aliud est quam Ecclesiae constructio? De Ecclesiae autem constructione totus hic psalmus compositus est.

»Magnus Dominus, et laudabilis nimis in civitate [Col. 0865B] Dei nostri in monte sancto ejus.« Magnus quidem, quia omnia continet et ubique est. Est autem et laudabilis nimis, quia quantum laudari debet, laudari non potest. Sed ubi laudabilis est, nisi in civitate sua et monte sancto suo? Civitas ejus et mons sanctus ejus Ecclesia est, quae per Sion et Jerusalem significatur. Alibi Dominus laudari non dignatur, nisi in civitate sua et in monte sancto suo, id est in monte Sion, de quo sequitur:

»Dilatans exsultationes universae terrae mons Sion, latera aquilonis civitas regis magni [(561) 1Kb] .« Quoniam ex Judaeis et gentilibus facta est Ecclesia, ut per Sion Judaeos, per latera vero aquilonis gentiles intelligamus. Hinc est enim quod Dominus dicitur [Col. 0865C] lapis angularis, conjungens duos parietes, unum ex praeputio, alterum ex circumcisione. Ex his duobus parietibus Ecclesia tota consistit. Unde et in Evangelio Dominus ait: »Et alias oves habeo quae non sunt ex hoc ovili, et illas oportet me adducere, et fiet unum ovile et unus pastor (Joan. X, 16).« Latera autem aquilonis, omnes illi intelligunguntur quos diabolus perflat et ventilat; ibi enim fuit sedes ejus, sicut ipse ait: »Ponam sedem meam ad aquilonem, et ero similis Altissimo (Isa. XIV, 14).« Unde et alibi dicitur: »Ab aquilone pandetur malum super omnes qui habitant terram (Jer. I, 14).« De talibus igitur sancta Ecclesia fabricata est, quia non venit Dominus vocare justos, sed peccatores ad poeniteutiam (Matth. IX, 13). Quod autem ait, »dilatans [Col. 0865D] exsultationes universae terrae,« tale est ac si diceret: Mons Sion civitas est regis magni dilatans exsultationes universae terrae. »De Sion« enim, sicut scriptum est, »exibit lex et verbum Domini de Jerusalem [Col. 0866A] (Isa. II, 3).« Inde enim venerunt apostoli, inde fides et doctrina Christi, inde isti psalmi; inde omnis laetitia et exsultatio, quibus Ecclesia gratulatur, et per universum mundum dilatata est.

»Deus in gradibus ejus dignoscetur, dum suscipiet eam.« Venit, inquit, Dominus ad hanc civitatem suam, sed nondum suam, quia nondum suo sanguine redemptam, et neque cognitus, neque susceptus est: »In propria venit, et sui eum non resceperunt (Joan. I, 11).« Sed dum suscipiet eam, in gradibus ejus dignoscetur. Hoc autem erit in judicio, quando et boni et mali astabunt ante tribunal Christi [(562) 1Kb] . Isti autem sunt illi gradus, de quibus superius 394 dicitur: »a gradibus eburneis.« Gradus Ecclesiae apostoli sunt, quia ipsi nos portant et sustinent, et [Col. 0866B] per illos omnes ascendimus. In illis autem cognoscitur Dominus, qui in illis et per ipsos omnia judicabit. Et bene quidem in discipulis cognoscetur magister, quia si ipsi sapientes sunt, jam de magistro non dubitetur.

»Quia ecce reges terrae congregati sunt et convenerunt in unum,« Hoc est autem quod in titulo dicitur: »Secunda Sabbati:« secunda namque Sabbati postquam Dominus a mortuis resurrexit, congregati sunt discipuli et convenerunt in unum, simulque, ut in Evangelio legitur, clausi manebant propter metum Judaeorum, inter quos et semel et iterum Christus apparuit, et dixit eis. »Pax vobis: ego sum, nolite timere. Gavisi sunt ergo discipuli, viso Domino (Joan. XX, 21).« Et hoc est quod [Col. 0866C] ait:

»Ipsi videntes tunc admirati sunt.« Bene autem dixit, tunc, quia in ipso principio non mirum, si admirabuntur de tanti miraculi novitate. Non tamen mirari debuerant quod ille a mortuis resurrexit qui ipsis praesentibus et videntibus alios resuscitavit, et adhuc omnes resuscitare habet [(563) 1Kb] . Nunc autem Propheta ad ea visum attendit, quae apostoli passi sunt, postquam ad invicem divisi ubique gentium praedicare coeperunt. Neque enim alia dicere poterat, nisi ea quae sibi intus ostendebantur. Unde et ipse alibi ait: »Audiam quid loquatur in me Dominus Deus (Psal. LXXXIV, 8).« Et inde fit ut prophetae materiae continuationem et ordinem non teneant, sed [Col. 0866D] modo ad haec, modo ad illa subito transferantur, et saepissime prius ea dicunt, quae postea facta sunt.

»Conturbati sunt montes, et commoti sunt, tremor [Col. 0867A] apprehendit eos; ibi dolores, ut parturientis, in spiritu vehementi conteres navis Tharsis.« Postquam, inquit, apostoli praedicare coeperunt, et deorum cultum falsum esse certissima ratione ostenderunt, et terrorem futuri judicii nuntiaverunt, et signis multis atque miraculis suam doctrinam confirmaverunt, conturbati sunt omnes qui eos audiebant, et commoti sunt, tremor apprehendit eos. Conturbati quidem sunt, alii bene, alii non bene. Sed nos modo de his qui bene conturbati et commoti sunt, dicere volumus. Bene autem conturbatur qui contra seipsum, si male vixit, credidit et contra pristinam suam conversationem conturbatur. Commoti sunt autem ab infidelitate ad fidem, a tenebris ad lucem, a falsitate ad veritatem transeuntes. Et [Col. 0867B] hoc ideo, quia tremor futuri judicii et poenarum quae incredulos exspectant, apprehendit eos. »Ibi dolores sicut parturientis.« Boni isti dolores sunt, quia cito in gaudium convertuntur; unde et Dominus ait: »Mulier cum parit, tristitiam habet, quia venit hora ejus: cum autem peperit filium, jam non meminit pressurae, propter gaudium, quia natus est homo in mundo (Joan. XVI, 21).« Tales igitur dolores habebant illi qui ad fidem veniebant, et pro peccatis suis dolebant et flebant.

»In spiritu vehementi conteres naves Tharsis.« Nonne vides quam subito hic mutatur persona? Quaere a principio psalmi huc usque, et non invenies prophetam, nisi hic ad secundam loqui personam. Hoc autem ideo dixi, ut non quaeramus omnia in prophetis, [Col. 0867C] quae in aliis Scripturis quaerere solemus. »In spiritu,« inquit, »vehementi,« o Domine,« conteres naves Tharsis.« Hic est ille spiritus de quo in Actibus apostolorum legitur: » Factus est repente de coelo sonus tanquam advenientis spiritus vehementis, et replevit totam domum, ubi erant sedentes (Act. II, 2).« Hic igitur spiritus contrivit naves Tharsis, quia innumerabiles hujus mundi civitates, oppida, castella et villas quae per naves significantur, secundum priorem statum contrivit, et in melius commutavit. Bene autem Tharsis mundum significat, quae in mari posita, solis navigiis, negotiationibus et deceptionibus dedita fuit.

»Sicut audivimus, ita et vidimus in civitate Domini [Col. 0867D] virtutum, in civitate Dei nostri; Deus fundavit eam in aeternum.« Ponit se Propheta cum omnibus aliis qui admirantur de tam subita omnium gentium conversione. Sicut audivimus, inquit, a patriarchis et prophetis; ita et vidimus in civitate Domini virtutum, per quam Ecclesia significatur. Dominus virtutum dicitur Salvator noster, quia ipse est, qui per se et per suos tantas ubique virtutes operatur. Pulchre autem dixit: »Deus fundavit eam in aeternum;« quia fundamentum ejus moveri non potest; unde et Dominus ait: »Et portae in feri non praevalebunt adversus eam (Matth. XVI, 18).«

[Col. 0868A] »Suscepimus misericordiam tuam in medio templi tui [(564) 1Kb] .« Quicunque misericordiam invenire et a peccatis liberari desiderat, veniat ad templum Dei, veniat ad Ecclesiam Dei, quia nusquam alibi est remissio peccatorum.

»Secundum nomen tuum, Deus, ita et laus tua in fines terrae.« Sicut, inquit, nomen tuum ubique auditum est, neque est aliqua gens, quae nomen tuum ignoret; ita fac ut laus quoque tua ubique dilatetur, 395 et extendatur, et nulla gens sit usque ad fines terrae, quae te non laudet atque magnificet. Et beati illi, qui te laudabunt, miseri vero, qui te non laudabunt. Unde hoc? Quia »justitia plena est dextera tua,« quae »reddet unicuique secundum opera sua (Matth. XVI, 27).«

[Col. 0868B] »Laetetur igitur mons Sion,« qui te quotidie laudare non cessat, »et exsultent filiae Judae,« id est animae confessorum, quae et ipsae in tuis laudibus perseverant. Judas enim confessor interpretatur, seu laudans Dominum. »Propter judicia tua, Domine.« Talia enim sunt judicia tua, quae beatos facient, et laetificabuntur omnes fideles tuos. Nunc autem apostrophem ad ipsos apostolos facit, eosque hortatur ut hujus montis solliciti sint, et omni diligentia eum muniant et custodiant. Et hoc est quod dicit:

»Circumdate Sion, et complectimini eam, et narrate in turribus ejus: ponite corda vestra in virtute ejus, et distribuite gradus ejus, ut enarretis in progenie altera.« Circumdate, inquit, Sion, vos [Col. 0868C] qui custodes et speculatores estis, vestrisque eam undique munite praesidiis. Et complectimini eam ulnis amoris et charitatis, ne forte ab aliis amatoribus diripiatur. »Narrate,« et praedicate »in turribus ejus,« per quas singulas Ecclesias, non mente, sed locis a se diversis intelligimus. »Ponite corda vestra in virtute ejus;« id est toto corde, totaque intentione intendite in virtute et fortitudine ejus. »Et distribuite gradus ejus:« ordinantes episcopos, presbyteros, aliosque gradus ecclesiatiscos per singulas civitates; »ut enarretis in progenie altera.« Hoc est enim quod Apostolus ait: »Plures facti sunt sacerdotes secundum legem [(565) 1Kb] , eo quod morte prohiberentur permanere (Hebr. VII, 23).« Si enim [Col. 0868D] semper viverent, ipsi soli sufficerent, et alii ordinandi non essent; nunc autem aliis obeuntibus, alios succedere necesse est, per quos doctrina apostolica enarretur in progenie altera. Sed quid narrabitur in progenie altera?

»Quoniam hic est Deus noster in aeternum, et in saeculum saeculi, et ipse reget nos in saecula.« Sufficit igitur nobis hoc in Ecclesia praedicare; quia Christus Deus, et rex noster est in aeternum, et quia ipse nos regit et diligit, nunquam de ejus regimine recedamus, neque unquam ad aliam doctrinam transeamus, et quaecunque praecipit humiliter faciamus, et nullum [Col. 0869A] alium rectorem suscipiamus, et sufficit nobis.



PSALMUS XLVIII. IN FINEM: FILIIS CORE. PSALMUS.

Iste titulus satis jam expositus est.

»Audite haec, omnes gentes, auribus percipite, qui habitatis orbem, quique terrigenae, et filii hominum, simul in unum dives et pauper.« Magna se in hoc psalmo Propheta locuturum esse ostendit, cum tantam omnium gentium faciat vocationem, neminem dimittit, omnes vocat, et divites et pauperes audire jubet.

»Os meum loquetur sapientiam, et meditatio cordis mei prudentiam.« Simul nos et attentos et benevoles facit, dum se sapientiam et prudentiam [Col. 0869B] locuturum esse promittit. Et revera summa sapientia haec est, ut homo in virtute sua non confidat, neque in divitiis suis glorietur, ut misericordiam diligat, seipsum cognoscat, et carnem suam luxuriis et voluptatibus non subjiciat.

»Inclinabo ad similitudinem aurem meam« In eo quod ad similitudinem aurem suam inclinare se dicit, et per similitudinem se loqui, et non sua, sed aliena se dicere ostendit. Et hoc est quod alibi ait: »Audiam quid loquatur in me Dominus Deus (Psal. LXXXIV, 9).«---»Aperiam in psalterio propositionem meam. Psalterium instrumentum est musicae artis, quod decem chordas, et non amplius habet. Decem autem sunt verba legis, in quibus praecepta omnia continentur. Ille igitur in Psalterio cantat, qui legis [Col. 0869C] mandata custodit et operatur.

»Ut quid timebo in die mala?« Nunc in similitudine loqui incipit, et seipsum aliis in similitudinem ponit, ut quod ipse dicit de se, hoc unusquisque intelligat in se. Dies autem mala, dies judicii est, quae ad sola mala suscipienda malis hominibus praeparata est. Ut quid timebo, inquit, in die mala? »Iniquitas calcanei mei circumdabit me.« Iniquus est ille calcaneus, qui firmus non stat, et totum hominem ruere facit. Multos calcaneos habemus et plures intus, quam foris habemus. Omnia opera nostra calcanei nobis sunt; boni quidem calcanei, si bona sunt; mali vero, si mala sunt; in his enim aut cadimus aut stamus. Ille igitur non timebit iu die [Col. 0869D] mala, qui bonum, dum vixit, calcaneum habuit:

»Qui confidunt in virtute sua, quique in abundantia divitiarum suarum gloriantur.« Illi, inquit, timeant in die malo, qui confidunt in virtute sua et qui gloriantur in multis divitiis suis. Et ideo timeant, qui calcaneos iniquos habent; tales enim 396 calcanei iniqui sunt, quia cito deficient, et eos [Col. 0870A] quos portant sustinere non poterunt. Et unde hoc probat?

»Frater non redimit, redimet homo.« Quis est iste frater cujus redemptio tam necessaria est [(566) 1Kb] ? Hic est ille, qui alibi ait: » Narrabo nomen tuum fratribus meis (Psal. XXI, 23).« Ipse est igitur Salvator noster, qui eos utique non redimit, »qui confidunt in virtute sua, et qui gloriantur in divitiis suis.« Et si ille eos non redimit, qui et Deus est, et homo nunquid aliquis eos redimet homo? Poteritne sacerdos vel levita sanare quos non sanavit Samaritanus? »Non dabit Deo petitionem suam [(567) 1Kb] , nec pretium redemptionis animae suae.« Ideo, inquit, non redimetur, quia ejus petitiones Deus non audit, et quia pretium redemptionis [Col. 0870B] animae suae non reddit. Illorum petitiones et orationes suscipit Deus, qui bonam intentionem habent et mundo corde eum deprecantur. Illi vero redimunt animas suas qui eleemosynis et aliis pietatis et misericordiae operibus peccatis suis satisfaciunt. »Laborabit in aeternum, et vivet in finem.« Quia, inquit, mali, tales et tales sunt, ideo in aeternum laborabunt, et ad quietem nunquam pervenient. Et vivent usque in finem, sed nunquam pervenient ad finem, vellent enim mori, et ad finem pervenire si possent.

»Quoniam non videbit interitum, cum viderit sapientes morientes.« Ideo, inquit, homines iniqui in tormentis et doloribus vivent usque in finem, quia non intelligunt neque considerant quam juste [Col. 0870C] et quam sancte sapientes moriuntur: »Pretiosa in conspectu Domini mors sanctorum ejus (Psal. CXV, 5).« Isti vero cogitant, et in cordibus suis dicunt: una conditio est omnium, et boni et mali, et justi et peccatores, et sapientes et insipientes, et omnes pariter moriuntur et in pulverem resolvuntur, nulla differentia est; gaudeamus in hac vita, quia nescimus quid futurum sit in alia vita. Talis autem cogitatio iniqua est et desperatione plena; quapropter »simul insipiens et stultus peribunt.« Hic est ille insipiens, »qui dixit in cordo suo: Non est Deus (Psal. XIII, 1);« per quem infideles homines intelligimus. Stultus vero est, qui sola terrena et transitoria diligit, quae tam cito et tam facile amittuntur. [Col. 0870D] Uno igitur et simili modo isti peribunt, quia talis fidelis aut parum, aut nihil differt ab infideli. Talis autem stultus erat ille, cui Dominus ait: »Stulte, hac nocte animam tuam repetent a te [(568) 1Kb] : quae autem parasti, cujus erunt?« (Luc. XII, 10.) Unde et subditur:

»Et relinquent alienis divitias suas.« Hoc est [Col. 0871A] quod in alio psalmo dicitur: »Thesaurizant, et ignorant cui congregent ea (Psal. XXXVIII, 7).«---»Et sepulcra eorum domus eorum in aeternum.« Postquam in sepulcris habitare coeperunt, nunquam alias domos ulterius habebunt, nam et infernus sepulcrum est, et ipsa eorum corpora sepulcra sunt, fetida quidem et putredine plena.

»Tabernacula eorum in omni generatione, et progenie: invocabunt nomina eorum in terris ipsorum [(569) 1Kb] .« Sicut enim in coelesti Jerusalem mansiones multae sunt; ita et in inferno multa tabernacula, et poenarum receptacula sunt. Et sicut ibi alii ab aliis differunt in gloria; ita et ibi alii ab aliis differunt in tormentis. »Tabernacula« igitur »eorum,« id est maligni spiritus, qui simul cum eis in ipsis tabernaculis [Col. 0871B] habitabunt, »in omni generatione et progenie,« per quod infinitum tempus designatur. Inter ipsa tormenta quibus eos cruciabunt, nomina eorum turpissima invocabunt, ut hoc ipsum sit eis ad majorem poenam atque tristitiam, quod talibus nominibus vocabuntur. Intelligendum est itaque quod inter ipsa flagella, adulteros, fornicatores, sacrilegos, fures, latrones, perjuros, homicidas, sodomitas, praedatores, et aliis nominibus, quae ipsi melius in memoria habent maligni spiritus, eos in perpetuum vocabunt. Et ille quidem terrae populus erunt terrae ipsorum, in quibus in aeternum habitabunt.

»Et homo cum in honore esset, non intellexit, comparatus est jumentis insipientibus, et similis factus est illis.« Haec est causa quare homines [Col. 0871C] iniqui quae superius dicta sunt patiantur, quia cum in honore essent et ad Dei imaginem et similitudinem facti essent, non intellexerunt ad cujus imaginem facti erant; sed potius luxuriose turpiterque viventes, jumentis insipientibus similes esse voluerunt. Bruta igitur facti sunt; qui si voluissent, dii esse poterant. Sic enim scriptum est: »Ego dixi: Dii estis, et filii Excelsi omnes (Psal. LXXXI, 6).« »Haec via illorum scandalum ipsis.« Quis dicere valeat quanta haec via iniquorum, et in hac vita et in alia scandala illis et pericula pariat? Haec via facit, ut nunquam pacem habeant, et se 397 vicissim interficiant, et ut alter alterum iniquo odio prosequatur. »Et postea in ore suo benedicent.« [Col. 0871D] Potest autem hoc intelligi, ut post scandala et contentiones, isti tales, se invicem, non in corde, sed in ore suo se benedicant; quod ad fictam pacem pertinere videtur. Si autem post hanc vitam hoc intelligimus, quid erit aliud: »postea in ore suo benedicent,« nisi postea benedixisse desiderabunt? [Col. 0872A] Et hoc in ore suo, per quod cogitationem convenientius, quam verba intelligere possumus.

»Sicut oves in inferno positi sunt.« Ovibus modo assimilantur, non propter aliud, nisi quia nulla ratione se defendent, sed omni virtute et fortitudine privati, quasi vilissima animalia ad mortem trahentur. Et mors quid faciet? »Et mors depascet eos:« non dixit devorabit, sed depascet eos, ut post hoc, mortem ipsam indeficientem semperque redivivam intelligamus.

»Et obtinebunt eos justi in matutino [(570) 1Kb] .« Unde obtinebunt eos, quia justi jacebant, et nihil poterunt contra eos. Hoc autem erit in matutino» quando hac nocte longissima transacta, orietur justis sol justitiae. »Et auxilium eorum veterascet in inferno;« [Col. 0872B] ubi ipsi erunt, ibi erit auxilium eorum; per quod videlicet omnes eorum amicos et propinquos, qui eis auxiliari solebant, intelligere debemus. Isti autem veterascent in inferno, quia non modico tempore ibi habitabunt, »et a gloria sua expulsi sunt.« Hoc si initio dixisset, convenientius videretur, quia quando mortui sunt, tunc quidem a gloria sua expulsi sunt. Sed haec in prophetis quaerenda non sunt, quia quocunque vadit spiritus, illuc et rotae sequuntur.

»Verumtamen Deus liberabit animam meam de manu inferi, dum acceperit me.« Quasi ei aliquis diceret: Sic loqueris tu de aliis, quasi tu quoque in infernum descendere et ibi habitare non debeas? [Col. 0872C] Ad quod ipse: Scio quia descendam, verumtamen Deus liberabit animam meam de manu inferi. Quando? dum acceperit me. Felix illa dies, et nimium felix, qua Salvator noster illuc descendit, et sanctorum animas, quae ibi captivae tenebantur, eripuit. Hinc est quod hic ipse alibi ait: » Auditui meo dabis gaudium et laetitiam, et exsultabunt ossa humiliata (Psal. L, 10).

»Ne timueris, cum dives factus fuerit homo, et multiplicata fuerit gloria domus ejus.« Non timueris, inquit, neque divitem, neque pauperem, quia et divites cito pauperes fiunt, et sanctorum paupertas cito in divitias commutatur. Timent multoties viri religiosi, quando viros impios et superbos, [Col. 0872D] qui eos odio habent in potentia et divitiis crescere vident; quos modo Propheta consolatur et hortatur ne timeant quoniam hi tales cito deficiunt.

»Quoniam cum morietur, non accipiet omnia, neque simul cum eo descendet gloria domus ejus.« De talibus quidem dolendum est, quia pereunt, sed [Col. 0873A] gaudendum est, quia suae iniquitates merita recipiunt.

»Quoniam anima ejus in vita ipsius benedicetur.« In vita sua tantum benedicetur impius, sed ab adulatoribus sibique similibus. Postquam autem mortuus fuerit, aeternam exspectat maledictionem. »Et confitebitur tibi cum bene feceris ei.« Videmus istos tales, quando eis secundum suam voluntatem prospera accidunt, dum multoties benedicere et laudare, nec tamen ab iniquitate discedunt, sed ipsis suis prosperitatibus deteriores fiunt.

»Et introibit usque in progeniem patrum suorum [(571) 1Kb] .« Hoc enim ipsi quasi ludentes dicere solent, quia ibi esse et habitare volunt, ubi sunt parentes eorum. Parentes autem illorum illi sunt, [Col. 0873B] quorum opera imitantur. Cum illis igitur erunt in poenis, a quibus non differunt in operibus. Unde et subditur: »Et usque in aeternum non videbit lumen;« quia de tenebris caecitatis et erroris ibunt in tenebras exteriores; ibi erit fletus et stridor dentium.

»Et homo cum in honore esset, non intellexit, comparatus est jumentis insipientibus, et similis factus est illis.« Hoc autem jam superius dixerat, sed in eo, quod iterum repetit, eos in sua malitia perseverasse ostendit.



398 PSALMUS XLIX. PSALMUS ASAPH [(572) 1Kb] .

Asaph Synagoga, id est congregatio, interpretatur, Ipsa igitur in hoc psalmo et dicit se a Domino hoc [Col. 0873C] mandatum accepisse, ut cesset a sacrificiis quae offerre consueverat, et offerat Deo sacrificium laudis et jubilationis.

»Deus deorum Dominus locutus est, et vocavit terram, a solis ortu et occasu ex Sion species decoris ejus.« Dicit Evangelista de his, qui Christum receperunt, quia »dedit eis potestatem filios Dei fieri, his qui credunt in nomine ejus (Joan. I, 12).« Omnes igitur fideles et dii sunt, et filii Dei, de quibus et Dominus ait: »Ego dixi: Dii estis [(573) 1Kb] , et filii Excelsi omnes (Psal. LXXXI, 6).« Deus itaque, qui deorum, id est sanctorum omnium specialiter Dominus est (ipsi enim sunt, qui ei serviunt et obediunt) locutus est, et per se ipsum et per apostolos [Col. 0873D] suos. »Et vocavit terram.« Quam terram? »A solis ortu usque ad occasum;«---»non enim [Col. 0874A] Judaeorum Deus tantum, imo et gentium; quoniam unus est Deus, qui justificat circumcisionem ex fide, et praeputium per fidem (Rom. III, 29).« Hinc est enim quod alibi dicitur: »In omnem terram exivit sonus eorum, et in fines orbis terrae verba eorum (Psal. XVIII, 4).«---»Ex Sion species decoris ejus.« Omnes, inquit, ab oriente usque in occidentem vocati sunt; Sion vero, et Jerusalem in medio est, secundum illud: »Deus autem rex noster ante saecula operatus est salutem in medio terrae (Psal. LXXIII, 12).« Egregie itaque dictum est quod illa civitas in medio sita est, ex qua omnia in circuitu, fidem et doctrinam, speciem et pulchritudinem suscipere debebant. In Sion namque sanguis ille fusus est, quo totus mundus purificatus antiquam [Col. 0874B] pulchritudinem decoremque recepit. Et haec quidem de primo Christi adventu dicta sunt: nunc de secundo audiamus.

»Deus manifestus veniet, Deus noster, et non silebit.« Veniet enim in primo adventu suo occultus, et in forma servi, et ideo cognitus non est. »Si enim,« ut Apostolus ait, »cognovissent, nunquam Dominum gloriae crucifixissent (I Cor. II, 8).« Veniet autem manifestus, non judicandus; sed judicaturus. Unde et ipse ait: »Cum venerit Filius hominis in majestate sua tunc congregabuntur ante eum omnes gentes (Matth. XXV, 32).« Unde hoc dicitur: »Congregate illi sanctos ejus.« Et quidem non silebit, qui prius quidem »tanquam ovis ad occisionem ductus est, et non aperuit os suum (Isai. LIII, 7).« [Col. 0874C] Tacuit enim, sicut scriptum est, sed non semper tacebit; tacere et judicare inconvenientia sunt.

»Ignis in conspectu ejus ardebit, et in circuitu ejus tempestas valida.« Ideo prophetiae graves sunt, quia pluribus in locis, neque tempus, neque ordinem servant. Iste enim versus postea dicendus esset, quia ea quae sequuntur prius fient quam ea quae hoc versu narrantur. Prius enim vocabitur et coelum, et terra sursum, et populus a populo discernetur, et omnes sancti ante judicem congregabuntur, et prius coeli sententiam dabunt, et justitiam annuntiabunt; et sic tandem in conspectu ejus ardebit, »et in circuitu ejus tempestas valida.« Sic enim se habet ordo, et hoc est quod ait:

[Col. 0874D] »Advocavit coelum [(574) 1Kb] sursum, ut terram discerneret populum suum.« Prophetarum est pro [Col. 0875A] futuris praeterita ponere, quia sic vident ea quae futura sunt, ac si jam facta fuissent. Per coelum et terram omnis bonorum et malorum multitudo significatur. Et merito boni coeli vocantur, quia illuc ituri sunt, et quia semper coelestia dilexerunt. Mali vero non immerito terra dicuntur, quia sola terrena et transitoria diligunt, et ad inferiora terrae trahendi sunt. Advocabit igitur Dominus et coelum et terram sursum, quoniam et bonos et malos, ut Apostolus ait: »Omnes astare oportet ante tribunal Christi, ut reddat unusquisque rationem de peccatis suis (II Cor. V, 19).« Quod autem ait sursum aperte ostendit, non in terra, sed sursum in aere judicium esse futurum. Sed quare advocavit? »Ut discerneret populum suum.« Sic enim in Evangelio scriptum [Col. 0875B] est, quia »Separabit bonos a malis, sicut pastor separat agnos ab haedis, et statuet agnos quidem a dextris, haedos autem a sinistris (Matth. XXIV, 33).« 399 Satis autem in ipsa sua positione intelligere poterunt, quibus gloria, et quibus poena sit praeparata.

»Congregate illi sanctos ejus, qui ordinaverunt Testamentum ejus super sacrificia.« Vos, inquit, angeli, quorum officium est, congregate illi sanctos ejus, per quos episcopos et sacerdotes, omnesque ecclesiastici ordinis. Et digne quidem non simul cum aliis, sed separatim per se isti congregantur. Post hos autem veniunt apostoli, de quibus subditur: »Annuntiabunt coeli justitiam ejus.« Deinde vero ponitur ipse Dominus et Salvator noster, de quo hic [Col. 0875C] dicitur: »Quoniam Deus judex est.« Ordinaverunt autem episcopi et sacerdotes Testamentum Dei super sacrificia; quia in ipsis Judaeorum sacrificiis exposuerunt et ostenderunt Novum Testamentum significatum esse. Cum enim utrumque Testamentum Dei sit, illud tantummodo ejus esse dicitur, quod spiritualiter intelligitur. Quod enim in utroque Testamento ad litteram intelligitur, Vetus est: et quod spiritualiter intelligitur, Novum est. Inter nos igitur et Judaeos sola littera differentiam facit, quam si illi non sequerentur, hodie nobiscum omnes Christiani essent; sed littera occidit, sicut spiritualis intelligentia Ecclesiam vivificat. Novum itaque Testamentum expositio est Veteris Testamenti. Immolat Judaeus agnum, et haedum, et taurum; et ego [Col. 0875D] dico Christum in his esse significatum: hoc quid aliud est, nisi Testamentum super sacrificia ordinare?

»Annuntiaverunt coeli justitiam ejus, quoniam Deus judex est.« Annuntiabunt, inquit, non suam justitiam, sed judicium Dei, »quoniam Deus judex est,« cujus justitiam et judicium caeteri nuntiabunt. Non enim solummodo apostoli, sed regina quoque Austri, et Ninivitae in illo judicio judicabunt; sed omnes isti judicabunt sicut discipuli, Christus autem sicut Dominus et magister. Data enim sententia, et [Col. 0876A] judicio hoc ordine completo, tunc sequetur quod superius dixit: »Ignis in conspectu ejus ardebit, et in circuitu ejus tempestas valida.« Haec autem magis timenda quam exponenda, et magis cum timore cogitanda quam lingua proferenda sunt. Huc usque Asaph (per quem omnes patriarchas et prophetas intelligimus) de utroque Christi adventu locutus est. Nunc autem ad ea quae locutus est respondere incipit.

»Audi, populus meus, et loquar Israel, et testificabor tibi, quoniam Deus Deus tuus ego sum.« Satis, quasi dicat, locutus es, audi nunc, et ego loquar, et sub testificatione dicam tibi, ut ea quae dicam firmissime teneas, et nullatenus mutare praesumas: »Quoniam ego sum Deus Deus tuus,« qui te, nisi [Col. 0876B] mihi obediens fueris, impunitum abire non patiar. Quem enim sic audire, et eui sic obedire debemus, sicut Deo nostro et Domino nostro? Longe hoc inferius positum est, quod attentissime audire jubet, et se locuturum esse promittit, ibi videlicet ubi dicitur: »Immola Deo sacrificium laudis, et redde Altissimo vota tua.« Et in fine Psalmi: »Sacrificium laudis honorificabit me, et illic iter est in quo ostendam illi salutare Dei.« Et tale est ac si diceret: Tu ipse superius laudasti, et socios vocasti, qui ordinaverunt Testamentum Dei super sacrificia; vide ergo ut non secundum litteram, sed secundum spiritualem sensum Scripturas intelligas. Quod si feceris, tunc mihi placebunt sacrificia tua, quae quidem aliter intellecta vanissima sunt. Et hoc est quod [Col. 0876C] dicit:

»Non super sacrificia arguam te, holocausta autem tua in conspectu meo sunt semper.« Non, inquit, super sacrificia tua arguam te, quia sic facta et sic intellecta non redarguenda, sed laudanda sunt. Talia enim holocausta placent Deo, semperque sunt in conspectu ejus. Sic enim legitur de sacrificio Abel: »Quia respexit Dominus ad Abel et ad munera ejus; ad Cain vero, et ad munera ejus non respexit (Gen. IV, 4).« Unde manifestum est quia sancti patriarchae et prophetae, et alii omnes in quibus erat Spiritus sanctus, ipsa sacrificia quae faciebant, spiritualiter intelligebant. Quod in hoc Psalmo manifestissime probatur, in quo David propheta taliter [Col. 0876D] et talia de sacrificiis loquitur:

»Non accipiam de domo tua vitulos, neque de gregibus tuis hircos.« Haec verba superioribus contraria esse videntur; sed non sunt. Sunt hirci et vituli quos suscipit Dominus, et sunt hirci et vituli quos Dominus non suscipit. Hircus est homo luxuriosus, vitulus vir superbus; qui si ad poenitentiam redeant, et carnem suam immolare et affligere incipiant, talis hircus et talis vitulus suscipiuntur a Domino. Hinc est enim quod Apostolus ait: »Obsecro vos per misericordiam Dei, ut exhibeatis corpora [Col. 0877A] vestra hostiam viventem, sanctam, Deo placentem, rationabile obsequium vestrum (Rom. XII, 1).« Alios autem vitulos et hircos Deus non curat. Suscipiebat tamen illos aliquando propter significationem, non propter sui sanguinis effusionem.

»Quoniam meae sunt omnes forae silvarum, jumenta in montibus, et boves.« Ut quid enim vitulos et hircos repellit, qui boves suscipit et jumenta? Non animalia, sed sacrificia repellit, quia et haec bona sunt, sicut illa; nam et illa sacrificia pro sua significatione aliquando Domino placuerunt, quae si modo fierent, pro sacrilegio haberentur. Sed quid per feras silvarum, nisi feroces homines et rapinae deditos intelligimus? Et isti quidem Domini sunt, quia multoties in melius commutati Domino serviunt. [Col. 0877B] Jumenta vero, 400 et boves, quia in montibus sunt, bonam significationem habere videntur. Sunt igitur jumenta, sed bona, quia aliena opera ferunt. De quibus Apostolus ait: »Alter alterius onera portate, et sic adimplebitis legem Christi (Galat. VI, 2).« Boves vero episcopi sunt et sacerdotes, qui vomere linguae agrum Dei assidue colunt; et isti quidem in montibus sunt, per quos Ecclesias intelligimus.

»Cognovi omnia volatilia coeli, et species agri mecum est.« Per volatilia coeli omnes illos significat, qui sapientiores in Ecclesia sunt et altius volant. Talis fuit beatus Joannes, qui speciem aquilae habere describitur. Talis et beatus Paulus, qui ad tertium coelum raptum se esse dicit. Tales sunt et [Col. 0877C] omnes alii, qui in Scripturis intelligendis et exponendis die ac nocte meditantur. Speciem vero agri virginum choros utriusque sexus intelligimus, quos secum se Dominus habere dicit, quia in talibus delectatur; unde et ipse in Canticis canticorum dicit: »Ego flos campi, et filium convallium (Cant. II, 1).«

»Si esuriero; non dicam tibi.« Hoc autem tale est ac si diceret: Si tale sacrificium ulterius mihi offerre volueris, et me tali cibo delectari arbitratus fueris, nolo te habere coquum, nolo te habere ministrum, nolo te habere meorum ciborum consiliarium et infertorem. Quare hoc? »Meus est enim orbis terrae, et plenitudo ejus.« Sufficiant isti mihi, si me Judaei audire nolunt, et litteram quae eos occidit [Col. 0877D] tenere volunt.

»Nunquid manducabe carnes taurorum, aut sanguinem hircorum potabo?« Irridendo haec dicit, et Judaeorum sacrificia se per omnia abominari ostendit. In Christi namque passione omnia illa sacrificia completa sunt. Unum sacrificium habemus, et ipsum aeternum secundum ordinem Melchisedech. »Finis legis Christus est ad justitiam omni credenti (Rom. X, 4).« Habemus autem et alia sacrificia, laudis videlicet et jubilationis; unde et subditur:

»Immola Deo sacrificium laudis, et redde Altissimo vota tua.« Hoc est illud sacrificium de quo dicitur: »Per ipsum ergo offeramus hostiam laudis semper Deo, id est vitulos labiorum confitentium [Col. 0878A] nomini ejus (Rom. XIII, 15).« Talia sacrificia diu noctuque facit Ecclesia, quae cantando, et psallendo, et praedicando totum tempus expendit. Debemus ergo Altissimo reddere vota nostra, ut bona desideria, quae in corde habemus. reddere non differamus.

»Invoca me in die tribulationis, exipiam te, et magnificabis, me.« Dixit nobis quid facere debeamus, promittit et remunerationis praemium, si ea faciamus. Sed sicut in faciendo, ita etiam in petendo desides sumus.

»Peccatori autem dixit Deus, quare tu enarras justitias meas?« Non est pretiosa laus in ore peccatoris. Sed quis est sine peccato? »Si enim dixerimus quia peccatum non habemus, ipsi nos seducimus, [Col. 0878B] et veritas in nobis non est (I Joan. I, 8).« De quo ergo peccatore hoc intelligimus, nisi de illo qui in peccato perseverat et ad poenitentiam redire contemnit? Quid enim pertinet ad illum justitias Dei praedicare, qui ipsi justitiae contrarius est? De talibus enim Apostolus ait: »Qui praedicas non furandum, furaris, qui doces non moechandum, moecharis, qui abominaris idola, sacrificium facis (Rom. II, 21).« ---»Et assumis Testamentum meum per os tuum.« Bepetitio est eorum quae dicta sunt, quia Testamentum, quod sanctum est tam polluto ore praedicari non debet. Possumus autem et per Testamentum Christi corpus et sanguinem intelligere; unde et Dominus ait: »Hic est calix Novi Testamenti; qui [Col. 0878C] pro vobis et pro multis effundetur in remissionem (Marc. XIV, 24).«

»Tu vero odisti disciplinam.« Et praedicas illam? »Et projecisti sermones meos post te;« et annuntias illos? Ille projicit sermones Dei post se, qui sua sponte contra eos facit, et ad eos respicere dedignatur.

»Si videbas furem, simul currebas cum eo.« Cum fure currit, qui faciendo vel consentiendo talia operatur. »Et cum adulteris portionem tuam ponebas.« Hoc est enim quod Apostolus ait: »Qui adhaeret meretrici, unum corpus efficitur (I Cor. VI, 16).

»Os tuum abundavit nequitia, et lingua tua concinnavit dolum.« In hoc versu haeretici, et praedicatores dolosi et fallaces, et omnes deceptores, et [Col. 0878D] adulatores notantur.

»Sedens adversum fratrem tuum detrahebas, et adversus filium matris tuae ponebas scandalum.« Frater noster et filius matris nostrae omnis Christianus est. Sedere autem perseverare est: de illo loquitur, qui usque in finem in sua malitia perseverat. Tales autem quomodo praedicare non erubescunt? Hinc est quod Moyses hominem leprosum, os semper clausum et coopertum habere praecipit.

»Haec autem fecisti, et tacui; existimasti inique, quod ero tui similis.« Haec, inquit, omnia quae superius dicta sunt fecisti: vidi, cognovi et tacui. Non autem semper tacebo, sed dignis correctionibus tibi respondebo, alioquin tibi similis essem. Parum enim in scelere differunt et facientes et consentientes. [Col. 0879A] Si hoc existimasti, magnam fecisti iniquitatem, et magnum peccatum prioribus addidisti.

»Arguam te, et statuam illa contra faciem tuam.« Non, inquit, tacebo, sed sicut dignus es, arguam te, et omnia illa mala quae commisisti, et quae me putas esse oblitum, statuam contra faciem tuam, ut de singulis respondeas, et dignam pro unoquoque retributionem suscipias. »Intelligite haec omnes qui obliviscimini Dominum, ne quando rapiat et non sit qui 401 eripiat.« Non unius hominis, sed communis et universalis comminatio est, et quod uni peccatori videtur esse dictum, et omnes, et singuli sibi dictum intelligere debent. Quare? »Ne quando rapiant,« ille videlicet qui rapere solet. »Et non sit qui eripiat.« Quis enim illum eripiat, cui ipse [Col. 0879D] Deus iratus esse cognoscitur?

»Sacrificium laudis honorificabit me.« Hic versus, sicut jam diximus, superioribus continuatur, et ideo ad ista quae modo dicuntur pertinere non videtur. »Et illic iter est, in quo ostendam illi salutare Dei.« Illic, inquit, hoc est in sacrificio laudis est iter, in quo qui ambulaverit et in eo perseveraverit, ostendam illi salutare Dei. Salutare, sive salus quam Deus dabit, non temporalis, sed aeterna erit, quam qui susceperit, neque infirmitatem neque mortem ulterius timebit.



PSALMUS L. IN FINEM: PSALMUS DAVID. CUM VENIT AD EUM NATHAN PROPHETA QUANDO INTRAVIT AD BERSABEE.

Hunc psalmum scripsit David pro illo peccato quod [Col. 0879C] commisit in Uriam et Bersabee, dans exemplum aliis peccatoribus qualiter poenitere debeant, et ut peccata sua manifestare non erubescant. Satis digna poenitentia fuit, quae tam cito Dominum ad misericordiam commovit. Scriptum est enim, quia »venit ad cum Nathan propheta, et dixit ei. Dimissum est tibi peccatum tuum (II Reg. XII, 13).« Sed quare dixit, in finem, cum ad ipsum Psalmus iste pertineat, nisi quia Salvatori nostro loquitur, per quem se a peccato liberari sperat?

»Miserere mei, Deus, secundum magnam misericordiam tuam.« Multas misericordias fecit Deus semper, et faciet; sed illa misericordia super omnes alias magna fuit, qua mundum redemit, et proprio [Col. 0879D] sanguine peccatum originale delevit. Haec est illa misericordia, de qua et alibi dicit: »Quoniam confirmata est super me misericordia ejus (Psal. CXVI, 2).« Confirmata quidem, quia ibi probatum est quantam misericordiam habuerit. Hanc itaque misericordiam primum sibi fieri postulat, quia illud peccatum super omnia peccata esse cognoverat. Et magnam spem habet, quod minora peccata dimittat, qui tam spontaneus est ad tam magnum solvendum peccatum.

»Et secundum multitudinem miserationum tuarum dele iniquitatem meam.« Quam singulariter magnam misericordiam dixerat, nunc pluraliter miserationum multitudinem dicit, ut per hoc quoque intelligatur illa misericordia non solum magna, sed [Col. 0880A] immensa et inaestimabilis esse. Illud autem peccatum iniquitatem suam esse dicit, quia communis fuit omnium, unde et pariter interfecit et afflixit omnes. Nunc autem de proprio suo peccato loquitur, et super communem omnium remissionem hanc sibi amplius, et specialiter fieri postulat. Et hoc est quod dicit:

»Amplius lava me ab injustitia mea, et a delicto meo munda me.« Multi enim ab originali peccato liberati sunt, quia, nisi amplius laventur, non sufficit eis. Et illud quidem non potuit dimitti, nisi per illam magnam misericordiam, de qua modo diximus, per quam videlicet Christi passionem intelligimus. Caetera vero omnia et antea et postea sine Christi sanguine dimitti non potuerunt. Tale est igitur ac si [Col. 0880B] diceret: Scio et certus sum quia.

»Asperges me hyssopo, et mundabor, lavabis me, et super nivem dealbabor, Sed et modo amplius lava me ab hac injustitia mea, et ab hoc delicto munda me.« Et illa quidem ablutio et remissio communis erit omnium, hanc autem amplius super illam mihi ex toto corde poenitenti specialiter tribue. Et hoc est quod ait:

»Quoniam iniquitatem meam ego cognosco, et delictum meum contra me est semper.« Dignam se poenitentiam agere ostendit, dum se iniquitatem suam cognoscere, et delictum suum semper se ante oculos habere dicit. Et taliter quidem poenitentibus multis in locis veniam se Dominus daturum esse promittit. Dat propterea nobis exemplum, qualiter nos [Col. 0880C] quoque poenitere debeamus.

»Tibi soli peccavi, et malum coram te feci. Rex erat David, et in suo tempore potentissimus, et praeter Deum neminem timebat, ideoque dicit: Tibi soli peccavi;« tibi soli rationem redditurus, quia nemo alius est qui me de peccato modo reprehendere audeat. Neque me tibi abscondere possum, quia quod feci, coram te feci, qui omnia vides et quem nullum latet secretum. »Ut justificeris in sermonibus tuis, et vincas, cum judicaris.« Ecce cogitat Dominus dimittere peccatum, si sermones suos justos defendere velit. Sciebat David sermones Domini, utpote ille, sicut ipse dicit, in quo Dominus loquebatur, et tantam in Deo et in sermonibus [Col. 0880D] ejus constantiam et firmitatem esse cognoverat, ut quod promiserat penitus negare non posset. Dum igitur attenderet, et poenitentiam cordis sui et 402 sermones Domini, quibus digne poenitentibus venia promittitur nulla ratione de misericordia, et venia sibi concedenda dubitare poterat. Judicabat igitur et se ipsum in poenitentia sua, et Deum in sermonibus ejus, et utraque sibi convenire videbat. Dicebat enim in corde suo: Dimitte mihi peccatum meum, »ut justificeris in sermonibus tuis,« id est, ut justi et sine reprehensione inveniantur sermones tui. »Et vincas cum judicaris.« Si enim sermones Dei veri non essent, non vinceret Deus, sed potius vinceretur. Vincitur enim in judicio, cujus sermones reprehensibiles inveniuntur. Vicit igitur Deus, dimittendo [Col. 0881A] peccatum, quia sicut promiserat, ita factum est, et sermones illius veri facti sunt. His verbis instruuntur omnes qui digne poenitentiam agunt, ut nullo modo diffidant de misericordia Dei - quia quod promisit, firmum et stabile est. Sequitur:

»Ecce enim in iniquitatibus conceptus sum, et in delictis peperit me mater mea.« Reddit aliam causam, quare Dominus ad misericordiam faciendam sibi se inclinare deberet, quoniam in iniquitatibus conceptus et natus sit, et ab ipsa radice hoc habebat, ut carnis voluptatibus subjaceret.

»Ecce enim veritatem dilexisti.« Tu, inquit, veritatem diligis, et ea quae dico vera esse cognoscis, et ideo confidenter talia loquor, quia me veritatem dicere scio. Unde et subditur:

[Col. 0881B] »Incerta et occulta sapientiae tuae manifestati mihi.« Multa enim per Spiritum sanctum et de praesentibus et de futuris Propheta cognoverat, quae aliis hominibus incerta et occulta erant, et quae nisi per Spiritum sanctum sciri non poterant. Tale autem et illud quod subinfertur.

»Asperges me hyssopo, et mundabor, lavabis me, et super nivem dealbabor.« Hyssopus modo pro sanguine ponitur, quoniam hyssopo sanguis agni qui immolatus fuerat aspergebatur. Quid est igitur: »Asperges me hyssopo,« nisi asperges me sanguine Filii tui? Cum enim dicat: asperges me, et ponat hyssopum, cum quo aspersio fiat, nec tamen dicat quid sit illud quod aspergatur, quid aliud intelligere possumus, nisi quod cum hyssopo ex praecepto [Col. 0881C] Domini olim aspergebatur? Hoc autem erat sanguis illius agni, qui illum agnum significabat, qui tollit peccata mundi, cujus sanguine aspersi a peccato originali mundati sumus. »Qui dilexit nos,« ut Apostolus ait, »et lavit nos a peccatis nostris in sanguine suo (Apoc. I, 5).« Nihil nive candidius invenitur, nive tamen candidiorem se futurum esse dicit, per quod videlicet sanctorum clarificationem inaestimabilem significat.

»Auditui meo dabis gaudium et laetitiam.« Hoc autem gaudium tunc completum est, quando Salvator noster in infernum descendit, et istum cum omnibus aliis sanctis, de locis illis tenebrosis eripuit. Unde scriptum est: »O mors, ero mors tua, morsus tuus [Col. 0881D] ero, inferne (Ose. XIII, 14).«---»Et exsultabunt ossa humiliata.« Creditur enim quod David unus de illis fuerit qui simul cum Domino surrexerunt; unde et ossa sua non immerito exsultare dicit, quae tanto tempore in pulvere humiliata fuerunt.

»Averte faciem tuam a peccatis meis, et omnes iniquitates meas dele.« Averte, inquit, jam nunc faciem tuam a peccatis meis, et obliviscere eorum, et ulterius ea non aspicias, et miserere mei, quem in tanta gloria suscepturus, et ante alios vocaturus es. Neque enim decet ut maculatum hic esse permittas, cui tantam in alia vita gloriam paras.

»Cor mundum crea in me, Deus,« et expelle omnem vanitatem, omnem stultitiam, et malam cogitationem de corde meo; ibi est enim fons, et origo [Col. 0882A] boni et mali, ibi vitia oriuntur, ibi radices figunt, quae nisi cito evulsa fuerint, supra modum in immensum crescunt. »Ex corde enim exeunt cogitationes malae, furta, adulteria, perjuria, homicidia, falsa testimonia, et similia, quae coinquinant hominem (Matth. XV, 19).« Unde scriptum est: »Omni custodia serva cor tuum, quia ex ipso vita procedit (Prov. IV, 23).«

»Et spiritum rectum innova in visceribus meis.« Spiritus sanctus, qui rectus est, et rectos facit, innovari non potest: innovari tamen dicitur, quando domum, quam pro suis offensis reliquerat, noviter iterum habitare incipit.

»Ne projicias me a facie tua, et Spiritum sanctum tuum ne auferas a me.« His enim verbis, antequam [Col. 0882B] poenitentiam egisset, Deum sibi fuisse indignatum, et Spiritum sanctum a se recessisse ostendit. Orat igitur ut Spiritus sanctus sibi reddatur, cujus sicut prius illustratione consolatur.

»Redde mihi laetitiam salutaris tui, et Spiritu principali confirma me.« Spiritus rectus, et Spiritus sanctus, et Spiritus principalis, unus idemque est, et nulla differentia in eo est. Vocatur autem et aliis nominibus Spiritus sanctus secundum differentiam gratiarum. Quando igitur rectos facit Spiritus rectus, et quando sanctos facit Spiritus sanctus, et quando ad principatum, aut honorem suum aliquem revocat, Spiritus principalis ab hominibus dici potest. Sicut dicitur Spiritus sapientiae, Spiritus intellectus, Spiritus consilii, et Spiritus fortitudinis. [Col. 0882C] Quod autem dicit:

»Redde mihi laetitiam salutaris tui,« videtur mihi quod illud magnum gaudium, quod de incarnatione Salvatoris nostri habere solebat, tunc amiserat, et sicut prius videre non poterat.

»Docebo iniquos vias tuas, et impii ad te convertentur.« Fac, inquit, quod te facere rogo, ut doceam iniquos vias tuas, 403 ut in eo exemplo instruantur, et per illas vias, per quas me ad te venire, et gratiae tuae reconciliatum esse cognoscunt, ipsi quoque per easdem vias veniant ad te, et gratiae tuae reconcilientur. Et non solum iniqui, sed impii quoque meo exemplo ad te convertantur.

»Libera me de sanguinibus Deus, Deus salutis [Col. 0882D] meae, et exsultabit lingua mea justitiam tuam.« »Caro et sanguis regnum Dei non possidebunt (Matth. XVI, 17).« Quamvis enim in sanguinibus omnia peccata intelligi possunt, de carnis tamen voluptatibus, et ejus concupiscentiis specialiter dicere videtur. De quibus et Apostolus ait: »Non in cubiculis et impudicitiis, sed induimini Dominum Jesum Christum (Rom. XIII, 13);« totius videlicet pudicitiae amatorem, »et carnis curam ne feceritis in desideriis vestris (ibid., 14).«---»Et exsultabit lingua mea justitiam tuam.« Lingua interioris hominis, lingua quae loquitur tibi in corde meo de justitia tua, quia valde justus es, ut tibi vindices creaturam tuam, et inimicum tuum ei dominari non permittas

[Col. 0883A] »Domine, labia mea aperies, et os meum annuntiabit laudem tuam.« Domine, inquit, labia mea aperies, quae usque hodie clausa fuerunt, et conscientia peccati in tuis laudibus aperire timui. Sed quia peccatum meum per gratiam et misericordiam tuam mihi dimissum est, amodo non tacebo, sed os meum annuntiabit laudem tuam.

»Quoniam si voluisses sacrificium, dedissem utique.« Neque erubescerem hircum offerre pro peccato, sicut famulus tuus Moyses, et mihi, et mei similibus offerre praecepit. Utique »holocaustis non delectaberis.« Satis, inquit, mihi notum est quia hujusmodi sacrificia tibi non placent, nisi pro sola significatione ea recipias. Et quasi aliquis dicat: Si hoc sacrificium Deus non suscipit, quod aliud [Col. 0883B] sacrificium suscipere habet? Ad quod ipse:

»Sacrificium Deo spiritus contribulatus: cor contritum et humiliatum Deus non spernit.« Et hoc quidem sacrificium illorum est, qui de peccatis suis poenitentiam agunt. Quod quidem omnibus illis sacrificiis significabatur, quae Moyses pro peccato offerri praecepit. Valde namque convenientius est, ut homo seipsum immolet, et affligat, et offerat Deo, quam ut vice sua hircum, vel capram, vel animalia interficiat; illa enim interfectio hanc contritionem, afflictionem, et humiliationem significabat.

»Benigne fac, Domine, in bona voluntate tua, Sion, ut aedificentur muri Jerusalem.« Sion speculatio interpretatur, cujus fortitudine Jerusalem [Col. 0883C] custodiebatur et defendebatur, per quam nimirum Ecclesiae custodes et speculatores, id est apostolos, et episcopos, et sacerdotes intelligimus. Propheta itaque qui usque nunc oravit, nunc exauditus, more solito de Ecclesia loqui, et pro ea orare incipit. Orat igitur pro illis qui muros ejus construunt et aedificant, per quos, sicut diximus, episcopi et sacerdotes significantur, sine quibus neque muri aedificari, neque lapides dolari possunt. Quot sunt Christiani, tot sunt lapides hujus civitatis, qui bitumine charitatis conjuncti, firmi et stabiles perseverant.

»Tunc acceptabis sacrificium justitiae, oblationes et holocausta, tunc imponent super altare [Col. 0883D] tuum vitulos.« Tunc, inquit, quando Jerusalem, id est sancta Ecclesia aedificabitur, et muri ejus construentur, acceptabis, id est gratum et acceptabile habebis sacrificium justitiae, non taurorum, aut hircorum, ut quondam; sed oblationes et holocausta, subauditur ejusdem justitiae. Inde enim [Col. 0884A] omnes sancti justi dicuntur, quia justitiam faciunt, praedicant et custodiunt. Ideo enim usque hodie persecutiones patiuntur sancti, quia justitiam praedicant et defendunt, quorum videlicet afflictio et persecutio, quid aliud est quam sacrificium gratum Deo et acceptabile? De tali enim sacrificio veraciter dicitur, quia odoratus est Dominus odorem suavitatis (Genes. VIII, 21). »Tunc imponent super altare tuum vitulos.« Vitulos utique labiorum confitentium nomini ejus. Sed qui sunt vituli labiorum, nisi sacrificium laudis et jubilationis? Tales vitulos offerunt episcopi et sacerdotes, quando laudes Dei in Ecclesia praedicant, quando utriusque Testamenti sententias exponunt, et super altare cordium nostrorum offerunt et ponunt; nam et corda nostra [Col. 0884B] altaria sunt, in quibus laudis et jubilationis vera quotidie sacrificia fiunt.



PSALMUS LI 404 IN FINEM, INTELLECTUS DAVID, CUM VENIT DOECH IDUMAEUS, ET ANNUNTIAVIT SAULI, ET DIXIT EI: VENIT DAVID IN DOMUM ABIMELECH [(575) 1Kb] .

In finem, inquit, hujus saeculi psalmus iste referendus est, secundum intellectum David, qui in eo conqueritur de his quae tunc temporis facta sunt, cum Doech Idumaeus venit ad Saul, eique nuntiavit quod David venisset in domum Abimelech. Tunc enim, sicut scriptum est, idem Doech ex praecepto Saulis interfecit Abimelech sacerdotem, omnesque alios sacerdotes de familia ejus. Bene autem Doech Idumaeus motus sanguineus interpretatur, qui tam [Col. 0844C] facile moveri potuit ad Domini sacerdotes interficiendum, tantumque sanguinem effundendum. Significat autem Antichristum [(576) 1Kb] , qui et ipse ad sanctorum sanguinem effundendum paratissimus erit. Abimelech autem patris mei regnum interpretatur, per quod Ecclesiam intelligimus, quae gens sancta, et regula sacerdotum vocatur, cujus sacerdotes ideo Antichristus interficiet, quia Christum Dominum nostrum susceperunt.

»Quid gloriaris in malitia, qui potens es in iniquitate?« Tanta erit malitia et potentia Antichristi, quod nisi, ut in Evangelio legitur (Matth. XXIV, 22), Dominus abbreviasset dies ejus, non esset salva omnis caro; sed propter electos breviabuntur dies [Col. 0884D] illi. »Regnabit enim, sicut scriptum est, per tempus, et tempora, et dimidium temporis (Apoc. XII, 13),« id est per tres annos, et dimidium, et non amplius, in quibus mundum pene totum, et per se et per discipulos suos ad se convertet. Unde scriptum est quia omnes homines ad se trahet, et [Col. 0885A] ante se innumerabiles. Hic igitur in sola malitia gloriabitur, qui dixit in corde suo: »Non movebor a generatione in generationem sine malo (Psal. X, 6),«---»cujus os maledictione et amaritudine plenum est, et dolo (Psal. XIII, 3).« Cui nunc Propheta non absque indignatione dicit: »Quid gloriaris in malitia?« Quae est ista, o omnium hominum turpissime et nequissime, gloria tua? Quae est ista potentia tua, quae nihil aliud nisi malitiam et iniquitatem operatur? Non sufficit tibi male agere, sed insuper in scelere gloriaris, qui laetaris cum mala feceris, et exsultas in rebus pessimis (Prov. II, 14).

»Tota die injustitiam cogitavit lingua tua.« Tota, inquit, die, toto tempore vitae suae hoc cogi [Col. 0885B] tabit et mente tractabit, quomodo injustitiam et iniquitatem operetur, quomodo sanctos interficiat et decipiat, quomodo miseros homines ad se convertat et secum ad perditionem trahat.

»Sicut novacula acuta fecisti dolum.« Saepe enim novacula acuta, dum pilos radere debet, carnem vulnerat; sic ille nequissimus, dum se justitiam defendere, et malos homines perdere simulabit, contra sanctos arma convertet, et eos digne satis interficiendos esse praedicabit. »Et tunc quidem erit tribulatio talis, qualis non fuit ab initio saeculi, usque nunc, neque fiet (Matth. XXIV, 21).« Et pauci quidem erunt, qui ejus dolis et deceptionibus non seducentur, cum eum potentissimum, sapientissimum, et miraculis coruscare viderint.

[Col. 0885C] »Dilexisti malitiam super benignitatem, iniquitatem magis quam loqui aequitatem.« De ejus malitia et iniquitate Apostolus loquitur, dicens: »Quia nisi venerit discessio primum, et revelatus fuerit homo iniquus, filius perditionis, qui elevabitur et extollet se supra omne quod dicitur Deus, aut quod colitur, ita ut in templo Dei sedeat, et ostendat se tanquam sit Deus (II Thes. II, 3): »Unde et subditur:

»Dilexisti omnia verba praecipitationis in lingua dolosa [(577) 1Kb] .« Et quis est cui haec verba quae modo dicta sunt praecipitationis et dolosa non videantur? Et quis unquam tanta praecipitatione tantaque barathri submersione dignus est, quanta ille cujus lingua dolosa tantas blasphemias loqui [Col. 0885D] non pertimescit? De eo namque dicit Apostolus, quod »Dominus Jesus interficiet eum spiritu oris sui, et auferet illustratione adventus sui (ibid., 8).« Nec tamen dubium est quin major eum adhuc in judicio praecipitatio exspectet; unde subditur:

»Propterea destruet te Deus in finem, evellet te, et emigrabit te de tabernaculo tuo, et radicem tuam de terra viventium.« 405 Propterea, inquit, quia tam nequam es, tam superbus, tam iniquus et dolosus, destruet te Deus in finem. Quid est in finem? penitus et ex toto, non sic tantum, ut [Col. 0886A] non sit, sed ut in honore nullo sit, et in miseriis, et in angustiis omnibus sit. Et evellet te de hujus mundi habitatione, in quo tantam hominum multitudinem decepisti et perdidisti. Et emigrare te faciet de tabernaculo tuo, id est de corpore illo nefandissimo, in quo omnis plenitudo iniquitatis, plusquam in aliquo alio homine habitavit. »Et radicem tuam de terra viventium;« ut omnis vita tua semper sit in terra morientium, et nunquam in malo deficientium.

»Videbunt justi, et timebunt, et super eum ridebunt, et dicent.« Videbunt, inquit, justi. Sed quid videbunt? Interitum, et perditionem, et illam terribilem praecipitationem hominis hujus nefandissimi. Et quid timebunt? Dominum et Creatorem [Col. 0886B] suum, cujus omnipotentiam et super hunc in hoc saeculo potentissimum, et super omnes alios esse videbunt. Et super hunc ridebunt. Ridere enim gaudere est, quia risus gaudium est.

»Ecce homo, qui non posuit Deum adjutorem suum, sed speravit in multitudine divitiarum suarum, et praevaluit in vanitate sua.« Apparet quam iniquus erit homo ille, de cujus interitu omnes justi videbunt, et gaudebunt, et contra quem tale testimonium perhibebunt. Ecce, inquit, homo, omnium hominum perditissimus qui Dei adjutorium nunquam quaesivit, qui totum se ad serviendum diabolo tradidit, et a sua iniquitate nomen accepit, ut quia Christo Domino per omnia contrarius futurus erat, Antichristus diceretur. »Qui speravit in multitudine [Col. 0886C] divitiarum suarum,« quia cum omnibus mundi hujus divitiis superabundaret, et omnibus, quae ad laetitiam et jucunditatem pertinent, affluentissime frueretur, Deum se esse dixit, et sicut Deum se adorari praecepit. »Et praevaluit in vanitate sua.« Quia sicut voluit, ita factum est. Haec est enim illa bestia, de qua in Apocalypsi legitur: »Quia data est ei potestas in omnem tribum, et populum, et linguam, et gentem, et adoraverunt eam omnes qui habitant terram, quorum nomina non sunt scripta in libro vitae, et agni (Apoc. XIII, 8).« Sic igitur homo iste praevaluit in vanitate sua, faciens omnia secundum desideria iniqua cordis sui.

»Ego autem sicut oliva fructifera in domo Domini speravi in misericordia Dei mei in aeternum, [Col. 0886D] et in saeculum saeculi.« Ille, inquit, de quo usque nunc locuti sumus speravit in multitudine divitiarum suarum; ego autem speravi in sola misericordia Dei mei, et sperabo in aeternum et in saeculum saeculi. Fuit autem David sicut oliva fructifera in domo Domini, quia Spiritus sancti oleo inunctus, et plenus multos alios illuminavit, et sanavit, et misericordiae pinguedine laetificavit. Haec est illa oliva de radice Jesse, de qua illa virga egressa est, in cujus flore »requiescit Spiritus sapientiae et intellectus, Spiritus consilii et fortitudinis, Spiritus [Col. 0887A] scientiae et pietatis, et Spiritus timoris Domini (Isa. XI, 2),« de quo alibi dicitur: »Unxit te Deus, Deus tuus, oleo laetitiae prae consortibus tuis (Psal. XLIV, 8).«

»Confitebor tibi, Domine, in saecula, quia fecisti.« Dixit quia fecisti, et non dixit quid fecerit, ut per hoc eum omnia fecisse intelligamus. Et quis alius laudandus est, nisi ille qui omnia fecit? »Et exspectabo nomen tuum, quoniam bonum est, ante conspectum sanctorum tuorum.« Hoc est illud nomen, de quo propheta ait: »Ecce nomen Domini venit de longinquo, ardens furor ejus, et gravis ad portandum (Isai. XXX, 27).« Nomen Domini, verbum Domini, sermo Domini, et sapientia Domini Christus est, qui in adventu suo, et jucundus bonis, et iratus malis apparebit. Unde et bene dicitur:

[Col. 0887B] »Ante conspectum sanctorum tuorum.« Bonum, inquit, suave et ad videndum delectabile est nomen tuum. Sed ubi? ante conspectum sanctorum tuorum. Illis quidem quale est, tale apparebit, caeteris vero quale modo superius dictum est, ardens furor ejus, et gravis ad portandum.



PSALMUS LII. IN FINEM PRO AMELECH INTELLIGENTIA DAVID [(578) 2Kb] .

Amelech populus brutus interpretatur, de quo initio hujus psalmi dicitur: »Dixit insipiens in corde suo: Non est Deus.« Et revera stultus, brutus, et insipiens est, qui hoc dicit. Et haec quidem est intelligentia David, et aliorum omnium qui Deum esse credunt.

»406 Dixit insipiens in corde suo: Non est [Col. 0887C] Deus« Quamvis generaliter de cunctis gentibus quae Deum ignorant hoc intelligi possit, specialiter tamen de Judaeis intelligitur, qui videntes Salvatorem nostrum humana carne vestitum, hominem tantum, et non Deum esse crediderunt, unde etiam dicebant: »Secundum legem debet mori, quia Filium Dei se fecit (Joan. XIX, 7).« E contra vero Apostolus: »Non rapinam, inquit, arbitratus est esse se aequalem Deo (Philip. II, 6).« Similiter autem et ipse Dominus: »Si mihi, inquit, non creditis, operibus credite (Joan. X, 38).« Et alibi: »Si opera non fecissem in eis quae nemo alius fecit, peccatum non haberent, nunc autem excusationem non habent de peccato suo (Joan. XV, 22).«

[Col. 0887D] »Corrupti sunt, et abominabiles facti sunt in voluntatibus suis.« Corrupti, inquit, sunt a fide patriarcharum et prophetarum, quia quem ipsi Deum esse negant, hunc patriarchae et prophetae adoraverunt et coluerunt, et ideo digne satis, et Deo et hominibus abominabiles facti sunt in pravis voluntatibus. »Non est qui faciat bonum, non [Col. 0888A] est usque ad unum.« Quia, inquit, tales sunt, et a sanctorum Patrum fide recesserunt, non est inter eos aliquis qui faciat bonum, quia quod ex fide non est, malum est. Nam ipse quoque orationes eorum, sicut scriptum est (Psal. CVIII, 7), fiunt eis in peccatum. Non est igitur in eis qui faciat bonum, at vero nec in aliis omnibus usque ad unum. Unus igitur populus, et ipse solus, qui faciat bonum, per quem populus Christianus significatur. Nulla enim alia fides est quae salvare possit, nisi sola fides Christianorum. Et hoc quidem sequentia manifestant.

»Dominus de coelo prospexit super filios hominum, ut videat si est intelligens, aut requirens Deum.« Ecce quales eos venit. Sequitur:

[Col. 0888B] »Omnes declinaverunt, simul inutiles facti sunt, non est qui faciat bonum, non est usque ad unum.« Probatum est igitur a divina auctoritate quia non est qui faciat bonum, non est usque ad unum. Ad illum videlicet unum, per quem, ut modo diximus, populus Christianus significatur. Ipse enim solus est, qui eam intelligentiam habet, de quo in titulo hujus psalmi dicitur: [Intelligentia David; ipse solus requirit Deum, quia ipse solus habet eam fidem quae ducit ad Deum. Caeteri vero omnes declinaverunt. Unde, et quo? a veritate ad errorem, a luce ad tenebras, a bono ad malum. Et hoc fecerunt simul et aequaliter omnes, ideoque inutiles et vani facti sunt omnes. Inutiles quidem, quia neque sibi ipsi, neque aliis prodesse possunt.

[Col. 0888C] »Nonne cognoscent omnes, qui operantur iniquitatem, qui devorant plebem meam, sicut escam panis? Deum non invocaverunt, illic trepidaverunt timore, ubi non erat timor. Quoniam Deus dissipat ossa hominum sibi placentium. Confusi sunt, quoniam Deus sprevit eos.« Nonne, inquit, aliquando cognoscent et intelligent omnes qui haec et illa operantur quoniam Deus dissipat ossa eorum, qui sibi ipsis, et non Deo placere contendunt? Quid enim per ossa, nisi omnem illorum virtutem et fortitudinem intelligamus? Haec autem maxima ex parte jam dissipata sunt, et tandem omnino dissipabuntur. Per hoc autem non solum Judaeos, sed tyrannos quoque et haereticos intelligere [Col. 0888D] debemus. Omnes enim isti et iniquitatem pariter operantur, et plebem Dei devorant, sicut escam panis. De talibus namque dicitur: »Quia comederunt Jacob, et locum ejus desolaverunt (Psal. LXXVIII, 7).« Per quod nimirum apertissime significatur, cum quanta aviditate sanctos Dei homines isti flagitiosi interfecerunt. Isti autem sunt, de quibus [Col. 0889A] Apostolus ait: »Quia cum cognovissent Deum, non sicut Deum adoraverunt, sed evanuerunt in cogitationibus suis: et dicentes se esse sapientes, stulti facti sunt. Et mutaverunt gloriam incorruptibilis Dei in similitudinem corruptibilis hominis, volucrum et serpentium (Rom. I, 21).« Unde et subditur; »illic trepidaverunt ubi non erat timor;« neque enim haec talia timenda erant, quae ipsi sua malitia excaecati, quasi Deum timebant et venerabantur, qui Christum non interfecissent, nisi et locum, et gentem amittere timuissent; dicentes: »Si dimittimus eum sic, venient Romani, et tollent nobis et locum, et gentem. Confusi sunt, quoniam Deus sprevit eos (Joan. XI, 48).« Et merito quidem sprevit illos Deus, et in eorum locum gentes [Col. 0889B] elegit, quoniam et ipsi spreverunt Deum, dicentes; »Non habemus regem, nisi Caesarem: et nolumus hunc regnare super nos (Joan. XIX, 15);« et Christo Domino latronem praetulerunt.

»Quis dabit ex Sion salutare Israel, dum avertet Dominus captivitatem plebis suae?« Legitur in Prophetarum libris, quia »de Sion veniet, qui auferet, et avertet captivitatem a Jacob (Sophon. II, 7).« Ipse est Salvator noster, qui in medio terrae, id est in civitate Jerusalem salutem operatus, omnes suos fideles de diaboli captivitate liberavit. Frustra igitur Judaei alium exspectant, qui eos de captivitate eripiat. »Exsultabit Jacob, et laetabitur Israel.« In hoc, inquit, et non in alio exsulvabit Jacob, ille videlicet qui malignos spiritus [Col. 0889C] et vitia supplantat. Et laetabitur Israel, quando facie ad faciem Deum videbit. Cum enim idem sit Jacob et Israel, secundum aliud tamen dicitur Jacob, et secundum aliud dicitur Israel; et Jacob 407 quidem dicitur in hac vita, Israel vero in alia vita, quia in hac vita supplantator est, in alia vero Deum videbit, sicut Joannes apostolus ait: »Nunc filii Dei sumus, et nondum apparuit quid erimus; scimus enim quoniam, cum apparuerit, similes ei erimus, quia videbimus eum sicuti est (II Joan. III, 2).«



PSALMUS LIII. IN FINEM IN CARMINIBUS INTELLECTUS DAVID, CUM VENISSENT ZIPHAEI, ET DIXISSENT AD SAUL: NONNE DAVID ABSCONDITUS EST APUD NOS [(579) 1Kb] ?

[Col. 0889D] Ubicunque David intellectum suum ponit, non ad litteram, sed spiritualiter intelligenda esse ostendit quae dicit. Quis enim haec ad litteram intelligere non poterat, quae in hoc titulo narrantur? Sed aliter ipse, et aliter alii intelligebant. Neque simplex hic narratur historia, quod Ziphaei, qui germinantes interpretantur, venisse dicuntur ad Saul, quatenus ei traderent David. Per Ziphaeos itaque Judaei intelligantur, qui divitiarum et filiorum germine abundabant. [Col. 0890A] Et isti quidem sunt, qui terrae principibus Salvatorem nostrum ad mortem tradiderunt.

»Deus, in nomine tuo salvum me fac, et in virtute tua libera me.« Deus, inquit, in nomine tuo, id est per invocationem nominis tui, salvum me fac. Invocavit enim Filius Patrem ex nomine, quando ait: »Pater, in manus tuas commendo spiritum meum (Luc. XXIII, 46). Hoc enim nomen proprium illius est, qui omnium rerum pater est; sed Filii quidem naturaliter Pater est; aliorum vero vel adoptione, vel creatione Et in virtute tua libera me,« quae tanta est, ut ei nemo [(580) 1Kb] resistere possit. Haec sola virtus retinet malignos spiritus, ut suam ubique voluntatem facere non valeant; quae si eis opposita non fuisset, nihil aliud est, quod eis resistere [Col. 0890B] potuisset. Unde et de principe eorum scriptum est: »quia non est potestas super terram [(581) 1Kb] quae ei comparari possit, qui factus est ut neminem timeat.« Verumtamen sic Dei virtute ligantur, ut nec in porcos habeant potestatem.

»Deus, exaudi orationem meam, auribus percipe verba oris mei.« Non ei orare necessarium erat, cui voluntas sola sufficiebat. Orat igitur, non pro se, sed pro nobis, ut ejus exemplo, et magisterio doceamur, quid in tali eventu agere debeamus.

»Quoniam alieni insurrexerunt in me, et fortes quaesierunt animam meam, et non proposuerunt Deum ante conspectum suum.« Ut superius quidem Ziphaei, modo autem alieni dicuntur Judaei, quoniam et si carne propinqui erant, mente tamen [Col. 0890C] et mala voluntate alienos se faciebant, dum tanto odio in eum insurgebant. Isti sunt, de quibus alibi dicitur: »Filii alieni mentiti sunt mihi (Psal. XVII, 46).« Fortes autem erant, non viribus, sed iniquitatis et malitiae superabundantia. Talem fortitudinem illi habent. »Et non proposuerunt Deum ante conspectum suum.« Si enim ante mentis oculos Deum habuissent, tam impie et tam crudeliter agere nequaquam potuissent; sed excaecavit illos malitia eorum, et quid facerent, non consideraverunt.

»Ecce enim Deus adjuvat me, et Dominus susceptor est animae meae.« Tantum adjuvit Pater Filium, quantum ipse Filius voluit, ad hoc enim venerat ut moreretur; qui si mori noluisset, nullatenus occidi potuisset. Sed quid nasci profuisset, si [Col. 0890D] mortuus non fuisset? In hoc igitur eum Pater adjuvit, in quo omne ejus desiderium adimplevit, mortem destruendo, diabolum vincendo et hominem liberando. Unde et illud dicitur: »Desiderium animae ejus tribuisti ei. Et Dominus susceptor est animae suae [(582) 1Kb] .« Quis enim alius eam suscipere debuit, nisi divinitas ipsa, quae ei ineffabiliter conjuncta erat? Statim enim ut Salvator noster spiritum emisit, simul cum divinitate illa sanctissima anima inferni [Col. 0891A] claustra penetravit, et inferno exspoliato, sanctorum animas, quae ibi captivae tenebantur secum eduxit. Fortior igitur ille fuit, qui suscepit animam Christi, quam illi, qui malitiose quaerebant animam Christi. De quibus subditur:

»Averte mala inimicis meis.« Illa, inquit, mala averte inimicis meis, quae ipsi mihi facere voluerunt. Voluerunt enim si potuissent auferre memoriam ejus de terra, quorum nomina merito deleta sunt de libro vitae.

»Et in veritate tua disperde illos.« Tale est hoc quod modo dicitur: »in veritate tua disperde illos;« quale illud, quod alibi ait: »ut justificeris in sermonibus tuis (Psal. L, 6).« Multis enim in locis minatur Dominus mortem, et perditionem populo [Col. 0891B] Judaeorum, 408 si ab ejus fide et cultura recedat. Necesse est igitur ut disperdantur et confundantur, quatenus Deus verax sit, et ejus sermones adimpleantur.

»Voluntarie sacrificabo tibi, et confitebor nomini tuo, Domine, quoniam bonum est.« Ipsi, inquit, insurgunt adversum me, et quaerunt perdere animam meam, et quod ego mea sponte facturus sum, ad hoc quasi invitum me cogere volunt. Ego tamen voluntarie sacrificabo tibi, et meipsum offeram, ut eos qui in me credituri sunt hac mea morte ab aeterna morte eripiam. »Et confitebor nomini tuo.« Et per discipulos, fidelesque meos, ubique gentium laudabo nomen tuum. Quoniam hoc bonum est, hoc sanctum et justum est, ut nomen tuum ubique [Col. 0891C] laudetur et praedicetur.

»Quoniam ex omni tribulatione eripuisti me.« In potestate illius erat, et inimicos compescere, et tribulationes mitigare, et quidquid erat in voluntate, totum erat et in potestate. Unde et ipse ait: »Potestatem habeo ponendi animam meam, et iterum sumendi eam (Joan. X, 18).«---»Et super inimicos meos respexit oculus tuus.« Respexit utique, vidit, et cognovit, et poenitentes misericorditer suscepit, in malitia vero perseverantes perdidit, et nunquam eorum amplius miserebitur.



PSALMUS LIV. IN FINEM IN CARMINIBUS INTELLECTUS DAVID.

Ubi intellectus ponitur, littera excluditur, et major [Col. 0891D] intelligentia quaeritur.

»Exaudi, Deus, orationem meam, et ne despexeris deprecationem meam, intende in me, et exaudi me.« Docet nos Salvator noster quanta instantia orare debeamus, dum unum atque idem toties repetit. Saepe jam diximus, quia istae orationes illi necessariae non sunt, in cujus voluntate et potestate universa posita sunt. Sed si Christi humanitas hoc in corde dicebat, praesto erat divinitas quae exaudiebat.

»Contristatus sum in exercitatione mea, et conturbatus sum a voce inimici, et a tribulatione peccatoris.« Istae afflictiones omnium hominum communes et naturales sunt, quas nisi Salvator [Col. 0892A] noster habuisset, verus homo fuisse non crederetur. Necesse igitur fuit, ut eas se habuisse ostenderet, et haereticos aliter credentes et praedicantes convinceret. Habuit igitur Dominus has affectiones, sed sicut voluit, ita eas habuit, quantum voluit contristatus est, et quantum voluit conturbatus est. Sic in Evangelio legitur (Joan. XI, 33): quia morte Lazari infremuit spiritu, et conturbavit seipsum. Sed quid est quod ait; »in exercitatione mea?« Quae est ista exercitatio Christi? Non erat otiosus Salvator noster; quotidie praedicationi instabat, et miraculis, et sermonibus suis auditores ad viam veritatis provocabat. Sed in hac sua exercitatione nonnunquam contristatus est, magis quidem de illorum infidelitate, quam de illatis sibi injuriis ab [Col. 0892B] illorum perversitate.

»Quoniam declinaverunt in me iniquitates.« Ideo, inquit, »conturbatus sum a voce inimici, et a tribulatione peccatoris, quoniam declinaverunt in me iniquitates;« id est quas iniqui et impii in mea passione ostenderunt, easque in me convertentes et declinantes manifestarunt [(583) 1Kb] . Dicendo autem inimicum et peccatorem, singularem numerum pro plurali posuit, quod quidem et in divinis, et in saecularibus litteris usitatissimum est. »Et in ira molesti erant mihi.« Valet [(584) 1Kb] dicere, quantas molestias homines illi super omnes scelestissimi flagellando, conspuendo, alapis caedendo, et similia faciendo Salvatori nostro intulerunt.

»Cor meum conturbatum est in me, et formido [Col. 0892C] mortis cecidit super me.« Cito transiit illa conturbatio; et illa formido super eum cadere quidem potuit, manere non potuit. Si enim in illa tanta tempestate aliquo modo non conturbaretur, nostrae naturae particeps fuisse non putaretur [(585) 1Kb] . Unde et subditur:

»Timor et tremor venerunt super me, et contexerunt me tenebrae.« Venerunt quidem timor et tremor super eum, sed nihil potuerunt in eum. Cum enim Judaeis ad se capiendum venientibus, obviam perrexisset, omnesque uno verbo in terram stravisset, satis manifeste ostendit, et se non timere, et quidquid volebat in potestate habere. Ubi enim tanta potentia est, ibi timor locum habere non potest. [Col. 0892D] Per tenebras autem, quae eum contexerunt, illam iniquorum saevientium multitudinem intelligimus, de qua Joannes apostolus ait: quia »lux in tenebris lucet, et tenebrae eam non comprehenderunt (Joan. I, 5).« Quod enim peccatores tenebrae dicantur, audi Apostolum dicentem: »Fuistis aliquando tenebrae, nunc autem lux in Domino (Ephes. V, 10).«

»Et dixi: Quis dabit mihi pennas sicut colombae, et volabo et requiescam?« Hoc autem tale est ac si diceret: Jam taedet me horum conversatio, jam taedet me 409 hujus loci habitatio, alias transeundum est, et alius populus, qui me obediat, quaerendus est. Hoc est [Col. 0893A] enim quod alibi ait »relinquetur vobis domus vestra deserta (Matth. XXIII, 38).« Et angelorum voces, ut Josephus refert, in templo auditae sunt. »Relinquamus has aedes.« Assumpsit igitur Dominus pennas, sicut columbae, et relicta Judaeorum terra volavit ad gentes, ibique requievit, qui in Judaea requiem non invenit. Unde ipse ait: »Super quem requiescet Spiritus meus, nisi super humilem, et quietum, et trementem sermones meos?« (Isa. LXVI, 2.) Bene autem columbae pennas Dominus assumpsit; illius videlicet columbae, quae super eum descendisse legitur, quando vox Patris audita est: »Hic est Filius meus dilectus, in quo mihi bene complacui (Matth. XVII, 5).«

»Ecce elongavi fugiens, et mansi in solitudine.« [Col. 0893B] Quaesivit pennas, et invenit; ipse enim eas habebat, volavit et in solitudine quievit. Solitudo dicitur ubi hominum habitatio non est. Talis autem prius erat populus gentium, quia quasi bruta animalia voluptati deditus erat, et Dei cognitionem non habebat. Et quasi aliquis diceret: Utinam hoc a principio fecisset, neque tanto tempore cum illa gente impia et ingrata permansisset! Ait: »Exspectabam eum, qui me salvum faceret a pusillo animo, et tempestate.« Sic, inquit, docebat, ut omnia suo ordine fierent, et ego divinitatis dispositionem exspectarem, quae [(586) 1Kb] in omnibus regebat, et a pusillo animo, et tempestate salvum faciebat. Naturaliter Judaeos pusillos animo esse facile intelligere poterit, quicunque eorum historias legerit. Unde et [Col. 0893C] rebelles et increduli saepe dicuntur.

»Praecipita, Domine, et divide linguas eorum, quoniam vidi iniquitatem et contradictionem in civitate die ac nocte.« Praecipitati sunt Judaei, quia ubique gentium violenter tracti et servituti subjugati sunt. Divisae autem sunt linguae eorum quia non una lingua loquuntur, ut prius, sed alii Graece, alii Latine, alii vero barbarice loquuntur, secundum provincias, et loca in quibus habitant. Qua in re eos dividendos et in omnes mundi partes dispergendos jam ex tunc significabat. Et merito quidem sic dividuntur et ab invicem separantur, ut vel ipsa paucitate deficiant et quiescant, qui die ac nocte ad litigandum et ad contradicendum parati [Col. 0893D] sunt. Usque hodie namque Judaei, ubicunque sunt, contra veritatem loqui et pugnare non cessant. Hanc autem illorum iniquitatem et contradictionem per singulas civitates, et praecipue in civitate Jerusalem se vidisse Dominus hoc in loco testatur, dicens: »Quoniam vidi iniquitatem et contradictionem in civitate die ac nocte.«

»Circumdabit eam super muros ejus iniquitas, et labor in medio ejus, et injustitia.« Iniquitas, inquit, et labor, et injustitia, radicata et fundata in medio ejus, circumdabit eam super muros ejus. Sic enim se habet ordo: misera illa civitas, quae in circuitu et medio ejus talibus munitur praesidiis. Quid autem per muros ejus, nisi Scribas et sacerdotes [Col. 0894A] caeterosque alios qui munimentum populi esse videbantur, intelligere debeamus? Qui quanto sapientiores erant, tanto amplius omni iniquitate et malitia abundabant.

»Et non defecit de plateis ejus usura et dolus.« Si in plateis erat usura et dolus, quid in locis abditis et occultis fuisse putamus? Si palam talia fiebant, multo deteriora in abscondito fieri non dubitamus.

»Quoniam si inimicus meus maledixisset mihi, supportassem utique, et si is qui oderat me super me magna locutus fuisset, abscondissem me utique ab eo: tu vero homo unanimis, dux meus, et notus meus, qui simul mecum dulces capiebas cibos, in domo Domini ambulavimus cum consensu,« [Col. 0894B] illorum subauditur, malis consiliis acquiescens, me ad mortem tradidisti. »Veniat mors super illos,« qui te in hoc facinus induxerunt. Nunc autem significationem videamus. Vulgare est ut inimicus inimicum maledicat et persequatur, et de eo mala loquatur. Sed ut amicus dominum et magistrum aliquis tradat, persequatur et maledicat, omnino absurdum, inconveniens, extraneum et importabile est. Quis enim a tali homine se abscondere, talisque hominis insidias effugere valeat? Erat autem Judas usque ad id temporis unanimis cum Domino, sibique familiaris, ejusque secretorum et consilii particeps, quem sicut caeteros Dominus diligebat, quamvis talem aliquando futurum esse [Col. 0894C] sciebat. Sola praesentia judicat Dominus, nec praeterita, nec futura intuetur; qualiscunque fueris, si bonus es, securus esto: »Peccator quacunque hora conversus fuerit, dicit Dominus, omnium iniquitatum ejus non recordabor (Ezech. XXXIII, 13);« sed vigilandum est semper, quia nescimus diem, neque horam. »Tu vero, inquit, homo unanimis, dux meus,« id est dux et apostolus, sicut caeteri omnium aliorum a me constituti. »Et notus meus,« quem inter primos magisque familiares discipulos habebam.

»Qui simul mecum dulces capiebas cibos,« et spirituales videlicet et corporales, secundum illud: »Qui intingit mecum manum in paropside, hic me tradet (Matth. XXVI, 23).« Nam et ipse de illis [Col. 0894D] unus erat, quibus Dominus dixerat: »Vobis datum est nosse mysterium regni Dei, caeteris autem in parabolis (Marc. IV, 11).« Et isti quidem erant illi cibi dulcissimi, quos simul cum Domino capiebat; »in domo Domini ambulavimus cum consensu.« Saepe enim in templum Salomonis 410 cum consensu et reverentia Dominum secutus, se ei coram omni populo et amicum, et discipulum esse ostendit. Unde si Deum non timebat, vel faciem hominum erubescere debuerat.

»Veniet mors super illos.« Super illos qui tui consilii participes fuerunt, qui tibi pecuniam dederunt, et tanti sceleris conscii fuerunt. »Et descendent in infernum viventes.« Ecce isti jam judicati [Col. 0895A] et damnati sunt, et sententia mortis jam veniet super eos: nihil aliud restat, nisi ut facta resurrectione, descendant in infernum viventes, qui modo in anima ibi sunt tormenta patientes.

»Quoniam nequitia in hospitiis eorum, in medio eorum.« Nisi enim nequitia in cordibus eorum esset, quae per hospitia intelligimus, nunquam tantum scelus agere potuissent.

»Ego autem ad Deum clamavi, et Dominus exaudivit me.« Iste clamor non oris, sed solius voluntatis fuit. Magnus est clamor voluntatis ejus, et clarissime resonat in auribus divinitatis, et nulla morae distantia est inter orationem et exauditionem. Nam et Moyses longe Christo inferior in corde clamabat, et tamen dictum est a Domino [(587) 1Kb] : »Quid [Col. 0895B] clamas ad me?« (Exod. XIV, 15.)

»Vespere, et mane et meridie narrabo, et annuntiabo, et exaudiet vocem meam.« Notandum quia ordine commutato, prius vespere, deinde mane, postmodum vero meridie posuit. Promittit igitur Salvator noster se narrare et annuntiare per discipulos et fideles suos ea quae vespere, ea quae mane et ea quae meridie sibi facta sunt; quoniam memoria dignissima sunt, et eo quo ponuntur ordine facta sunt. Vespere namque in cruce positus spiritum emisit. Unde est illud: »Elevatio manuum mearum sacrificium vespertinum (Psal. CXL, 2).« Mane vero die tertia resurrexit: meridie coelos ascendit. Narrat igitur Ecclesia ea quae facta sunt vespere et mane, [Col. 0895C] et meridie, quia Christi passionem, et resurrectionem, et ascensionem quotidie cantare et praedicare non cessat Et hanc quidem vocem exaudit Deus, quia nulla laus et jubilatio est in qua magis delectetur.

»Liberabit in pace animam meam ab his qui appropiant [(588) 1Kb] mihi, quoniam inter multos erant mecum.« Qui sunt isti qui appropinquant Domino, et quos inter multos alios secum fuisse dicit, a quibus, ut tamen pacem habeat animam suam liberari petiit? Quomodo enim secum erant, si ab eis animam suam liberari desiderat? Ego puto aliquos fuisse, qui ipso tempore passionis ei ad custodiam dati fuerant, ne effugere potuisset. Unde et alibi dicit: »Periit fuga a me, et non est qui requirat animam [Col. 0895D] meam (Psal. CXLI, 6).« Ut enim exemplo facilius hoc intelligamus, mihi quoque hoc accidisse scio, qui cum aliquando captus fuissem, mihi quidam ad custodiam dati sunt, qui prae caeteris me odio habebant, et ipsi quidem semper erant mecum, juxta me sedebant, sine quibus nihil agere poteram. Erant igitur mecum, sed non pro bono, neque meae voluntatis mecum erant. Puto quod exemplo facile intelliguntur, qualiter cum Domino illi fuerint, quos secum inter multos fuisse dicit. Hucusque Salvator noster locutus est, caetera quae sequuntur Propheta loquitur [(589) 1Kb] .

[Col. 0896A] »Exaudiet Deus, et humiliabit eos qui est ante saecula et manet in aeternum.« Exaudiet, inquit, Deus, et absque dubio audiet ea quae Judaei contra eum male et indecenter loquuntur, et humiliabit eos, ut, sicut aliquando excelsiores fuerunt cunctis gentibus, ita econtra pro suis iniquitatibus subjiciantur omnibus gentibus.

»Qui est ante saecula, et manet in aeternum.« Cui illi insultando dicebant (Joan. VIII, 57): »Nunc cognovimus quia daemonium habes; quinquaginta annos nondum habes, et Abraham vidisti?« Quibus ipse: »Ante, inquit, quam Abraham fieret, ego sum.«

»Non est illis commutatio, et non timuerunt Deum.« Non est, inquit, illis commutatio, utpote [Col. 0896B] illis qui Deum non timent, ut a malitia sua per poenitentiam commutentur et sanentur. Unde et per prophetam Dominus ait: »Excaeca cor populi hujus, ne forte convertantur, et sanem eos (Isa. VI, 10).« Et ideo non immerito »extendit Dominus manum suam in retribuendo illis.«

»Contaminaverunt testamentum ejus.« Testamentum Dei Judaei commaculant, quia perverse et contra fidem illud exponunt, et ea quae de Christo dicta sunt, illi de Antichristo dicta esse praedicant. Quo circa digne satis divisi et dispersi sunt per universum mundum. »Ab ira vultus ejus.« Egregie autem dixit: »ab ira vultus ejus, quia citissime in vultu ira cognoscitur. Et appropiavit cor ejus.« Longe erat prius a Judaeis cor et voluntas [Col. 0896C] Dei; quia ejus voluntatem cognoscere non poterant, nunc autem de patria ejecti, et tanto tempore exsiliati cognoscere [(590) 1Kb] , et Deum sibi iratum esse intelligere possunt. Appropinquavit autem et aliter Judaeis cor et sapientia Dei, quando inter eos Salvator noster praedicare coepit.

»Mollierunt sermones suos super oleum, et ipsi sunt jacula.« Hoc autem faciebant Judaei, cum dicerent: »Magister, scimus quia verax es, et viam Dei in veritate 411 doces, et non est tibi cura de aliquo: non enim respicis personam hominis (Marc. XII, 14).« Nonne tibi isti sermones satis molles et dulces esse videntur? Ipsi tamen sunt jacula quibus eum ferire et vulnerare nitebantur. Hoc enim [Col. 0896D] ideo dicebant, sicut in Evangelio legitur, ut caperent eum in sermonibus. Sed Jesus cognita nequitia eorum ait: »Quid me tentatis, hypocritae?« (Matth. XXIV, 18).

»Jacta in Deum cogitatum tuum, et ipse te enutriet..« Tu, inquit, vir Christiane et fidelis, fuge Judaeorum consortium, quia sicut Apostolus ait: »Sermo illorum ut cancer serpit (II Tim. XI, 17),« et facile suos decipiunt auditores. »Jacta in Dominum cogitatum tuum,« et ipse te docebit. Ipse te enutriet doctrina catholica et spirituali. Hoc est enim quod Jacobus apostolus ait: »Si quis indiget [Col. 0897A] sapientia, postulet a Deo, qui dat omnibus affluenter et dabitur ei (Jac. I, 5).«

»Non dabit in aeternum fluctuationem justo.« Ille dat fluctuationem, quando ponit hominem in his contra tentationem; »Deus autem neminem tentat (ibid., 12).« Quando igitur homo tentatur in his quae contra fidem esse videntur, cito ad se redeat, et hanc talem cogitationem, sive potius tentationem a Deo non esse cognoscat. »Tu vero, Deus, deduces eos in puteum interitus.« Illi, inquit, fideles tuos in puteum erroris praecipitare nituntur, sed quod illis infelicius erit, in puteum interitus et perditionis eos deducet.

»Viri sanguinum, et dolosi non dimidiabunt dies suos.« Universalis comminatio est contra homicidas, [Col. 0897B] Judaeos, haereticos, omnesque dolosos, et deceptores, et animarum interfectores. Isti autem non dimidiabunt dies suos, quia non tantum vivent quantum se vivere sperant. Unde et bene subditur:

»Ego vero in te sperabo, Domine,« neque mihi longos hujus vitae dies constituam, sed quacunque hora tibi placuerit, et me vocare volueris, paratus ero. Bene autem dixit dies suos, quia aliter Deus, aliter ipsi dies suos ordinant atque disponunt, neque attendunt quod alibi dicitur: »Constituisti terminos ejus, qui praeteriri non poterunt (Job XIV, 5).«



PSALMUS LV. IN FINEM PRO POPULO, QUI A SANCTIS LONGE FACTUS EST, DAVID IN TITULI INSCRIPTIONEM, CUM TENUERUNT EUM ALLOPHYLI IN GETH.
[Col. 0897C]

Populus ille, qui a sanctis et fidelibus David longe factus est, Judaei, sunt. Sed quando factum est hoc? In tituli inscriptione, quando Christum suum regem esse negaverunt, dicentes Pilato: »Noli scribere regem Judaeorum, sed quia ipse dixit: Rex sum Judaeorum (Joan. XIX, 21),« Et tunc quidem tenuerunt eum allophyli in Geth [(591) 9Kb] . Allophyli sine capite interpretantur; per quos eosdem ipsos Judaeos intelligimus, qui decollati sunt, et sine capite, nullum de gente sua regem habentes, nec sacerdotem. Geth vero torcular dicitur. Significat autem civitatem Jerusalem, in qua velut uvae in torculari, sic totus populus ille compressus, totam terram illam proprio [Col. 0897D] sanguine perfudit, et cruentavit. Sic itaque Jerusalem non solum sanctorum, qui in ea interfecti sunt, sed suae quoque gentis torcular facta est.

»Miserere mihi, Domine, quoniam conculcavit me homo, tota die bellans contribulavit me.« Ecclesia loquitur contra illos qui a sanctis longe facti sunt. Multis modis mali homines, Judaei videlicet, haeretici et tyranni sanctam Ecclesiam olim conculcaverunt et afflixerunt, et adhuc etiam falsi Christiani eam affligere et conculcare non cessant. Unde et valde convenienter dixit, tota die; quia haec afflictio et conculcatio non cessabit, nisi cum die.

[Col. 0898A] »Conculcaverunt me inimici mei tota die.« Non solum, inquit, homo, non solum ille populus, qui cum prope esset, longe a sanctis factus est in tituli inscriptione, verum etiam omnes alii inimici mei conculcaverunt me, et adhuc quidem conculcare non cessant, quia nondum conculcationis finitus est dies. Sed dic mihi quando ista tua conculcatio coepit: »ab altitudine diei.« Dies iste Christus est, qui de se ipso ait: »Ego sum lux mundi, qui sequitur me, non ambalat in tenebris (Joan. VIII, 12).« Ex quo autem dies iste super coelos exaltatus et elevatus es, ex tunc sancta Ecclesia et affligi et conculcari coepit. Hoc enim ipse Dominus discipulis suis praedixerat. »Veniet, inquit, hora, ut omnis qui interficit vos arbitretur obsequium se praestare Deo (Joan. XVI, [Col. 0898B] 2).«

»Quoniam multi, qui debellant me, timebunt, ego vero in te sperabo, Domine.« Seipsam consolatur Ecclesia, considerans quae poena sit praeparata adversariis suis, et quae gloria sit praeparata pro afflictionibus suis. Illi, inquit, qui me debellant, in judicio timebunt, ego vero, quia in te sperabo, nihil timebo. Mea igitur tristitia vertetur in gaudium; horum vero gaudium in tristitiam convertetur.

»In Deo laudabo sermones meos, tota die in Deo sperabo, non timebo quid faciat mihi homo.« Landet igitur unusquisque sermones suos, sed non ideo quia sui sunt, sed potius quia de Deo loquuntur, 412 et de Deo sunt. Laudabiles sunt sermones nostri, si a veritate non recedant, si tempori locoque [Col. 0898C] conveniant. Tales enim conscientia nostra laudare potest, aliter vero laudare non potest, »Tota die,« omni tempore vitae meae, quidquid mihi contingat, sive prospera sint sive adversa, »in Domino sperabo,« et ideo »non timebo quid faciat mihi homo.«

»Tota die verba mea exsecrabantur adversum me.« Ego, inquit, in Deo laudabam sermones meos, et fideles, et catholicos esse dicebam; illi e contra adversum me disputantes exercebantur, et blasphemabant omnia verba mea, et suis rationibus ea infirmare et destruere conabantur. Unde et subditur: »Omnia consilia eorum in malum.« In malum namque sunt omnia Judaeorum et haereticorum consilia, [Col. 0898D] quae et animas interficiunt, et simplices quosque a via veritatis deviare faciunt.

»Inhabitabunt et abscondent, ispi calcaneum meum observabunt.« Tales erant illi de quibus in Evangelio dicitur: quia »cum intrasset Jesus in domum cujusdam principis Pharisaeorum Sabbato manducare panem, et ipsi observabant eum (Luc. XIV, 1).« Unde et Apostolus conqueritur de quibusdam falsis fratribus qui subintroierunt, ut explorarent conscientias eorum, de quibus ipse quoque Dominus ait: »Attendite a falsis prophetis, qui veniunt ad vos in vestimentis ovium, intrinsecus autem [Col. 0899A] sunt lupi rapaces (Matth. VII, 15).« Et isti quidem inter sanctos dolose habitantes, et cordis malitiam abscondentes Christianos se esse fingebant, et quoscunque poterant vel accusabant, vel decipiebant; observabant autem calcaneos eorum, qui si in aliquo eos offendere, vel cadere, vel contra legem facere cognovissent, hoc memoriae commendabant, et opportuno tempore eos accusando objiciebant. Calcaneus emim pro casu ponitur, quia qui cadit, calcaneo cadit. Sequitur:

»Exspectavit anima mea, pro nihilo salvos facies eos.« Desiderium sanctorum est, et joc exspectant, ut, sicut digni sunt, impii puniantur, nisi ab impietate sua ad Deum convertantur. Quod autem ait: »pro nihilo salvos facies eos,« tale est ac si [Col. 0899B] diceret: Nihil in eis est, pro quo salvari debeant. Unde et subditur: »in ira populos confringes.« Hoc erit in judicio, quando Deum iratum sibi esse intelligentes in ignem mittentur aeternum.

»Deus vitam meam nuntiavi tibi, posui lacrymas meas in conspectu tuo.« Felix illius hominis conscientia qui de vita sua tantum contidit, et lacrymas suas ante Deum ponit. Omnia videt Deus, et ipsa corda nostra illi loquuntur, et quidquid in eis est sibi annuntiant.

»Sicut in repromissione tua convertentur inimici mei retrorsum, in quacunque die invocavero te.« Sicut, inquit, tu promisisti, in quacunque die te invocavero, convertantur retrorsum, ut mihi resistere [Col. 0899C] non valeant inimici mei. Promissio namque illius haec est: »Non vos deseram, neque derelinquam (Joan. XIV, 18).« Et: »Ecce vobiscum sum omnibus diebus usque ad consummationem saeculi (Matth. XXIV, 20).« Itemque: »Ego dabo vobis os et sapientiam, cui non poterunt resistere et contradicere omnes adversarii vestri (Luc. XXI, 15).«---»Ecce cognovi quoniam Deus meus es tu.« Ecce, inquit, cognovi quoniam Deus meus es tu, qui nunquam deseris sperantes in te, et ecce quae mihi futura sunt, mihi tam subito intus revelare dignaris. Subito enim dum loquerentur sancti, plerumque spiritu prophetiae de his quae illis futura erant instruebantur.

»In Deo laudabo verbum, et in Domino laudabo sermonem, in Deo sperabo, non timebo quid faciat [Col. 0899D] mihi homo [(592) 1Kb] .« Quoniam, inquit, Deus meus tu es, in te laudabo verbum, et in te laudabo sermonem, et fidem tuam quam praedicavi, et doctrinam tuam quam annuntiavi; nullo modo negabo, sed usque ad mortem confirmabo. Et quoniam in te sperabo, non timebo quid faciat mihi homo. Nihil enim potest humana fortitudo contra Dei potentiam et voluntatem.

»In me sunt, Deus, vota, quae reddam. laudationes tibi.« Nemo se excusare potest, sive dives sive [Col. 0900A] pauper sit, unusquisque in se ipso et in corde suo habet quod Deo vovere et reddere potest. Non habes aurum, non habes argentum, non habes pecuniam quam Deo offeras neque ipse hoc exigit a te: audi ipsum dicentem: »Reddite quae sunt Caesaris Caesari, et quae sunt Dei Deo (Matth. XXII, 21).« Hoc sit semper in voto tuo et in desiderio tuo, ut eum semper laudes et benedicas, et ab omni iniquitate quiescas; et sufficit tibi. Hinc est enim quod toties in his psalmis dicitur: Laudate Dominum, benedicite Dominum, confitemini Domino, psallite Domino, etc. Haec etiam tacendo solvero potes, si cor mundum habeas, et in eo qui te fecit delecteris et gaudeas. Unde et alibi dicitur: »Delectare in Domino, et dabit tibi petitiones cordis tui (Psal. XXXVI, [Col. 0900B] 4).« Et Apostolus: »Gaudete, inquit, in Domino semper, iterum dico gaudete (Philip. IV, 4).« Et hoc quidem est illud sacrificium laudis, quod Deo quotidie immolare debemus.

»Quoniam eripuisti animam meam de morte;« non qualicunque pretio, sed proprio sanguine tuo. Unde Apostolus ait: »Empti enim estis pretio magno, glorificate, et portate Deum in corpore vestro (I Cor. VI, 20).«---»Oculos meos a lacrymis,« quas vel fumus, vel dolo, vel aliqua molestia excutere solet. Qui enim in igne erunt, sine fumo et 413 molestia esse non poterunt. Hanc autem molestiam illi non sentient de quibus dicitur: »Absterget Deus omnem lacrymam ab oculis sanctorum, et mors non [Col. 0900C] erit ultra, neque luctus, neque clamor, sed nec ullus dolor, quia prima abierunt, et facta sunt omnia nova (Apoc. XXI, 4).«---»Pedes meos a lapsu.« Quid igitur illis profuit de quibus superius dicitur: »Ipsi calceamentum observabunt (Psal. LV, 7).« »Vae soli, quia cum ceciderit, non est qui sublevet eum (Eccle. IV, 10).« Sancti vero soli non sunt, quia semper cum Domino sunt, et dicunt: »Tenuisti manum dexteram meam, ut placeam coram Domino in lumine viventium.« Ideo, inquit: »Eripuisti animam meam de morte, oculos meos a lacrymis, pedes meos a lapsu, ut placeam Domino in lumine viventium,« quia aliter ibi neque esse, neque placere Domino potuissem. Et bene quidem dixit »in lumine viventium,« quia illi soli in lumine erunt, illi soli [Col. 0900D] vitam habebunt. Illa enim vita quae semper in tormentis est potius mors quam vita dicenda est



PSALMUS LVI. IN FINEM: NE DISPERDAS DAVID, IN TITULI INSCRIPTIONE, CUM FUGERET A FACIE SAUL IN SPELUNCAM.

Qnando dictum est, »ne disperdas?« In tituli inscriptione. Quando fuit illa inscriptio? Cum David fugeret a facie Saul in speluncam. Hoc autem secundum litteram nunquam factum est, et ideo in finem referendum est. In tituli namque inscriptione, de [Col. 0901A] qua jam superius diximus, cum Judaei dixissent Pilato: »Noli scribere regem Judaeorum;« respondit illis: »Quod scripsi (Joan. XIX, 22).« Hoc autem tantum valuit quantum si dixisset: ne disperdas. Servata est itaque Scriptura, et, venlint nolint Judaei, rex Judaeorum est Christus. Et tunc quidem fugit David, id est Salvator noster, in speluncam sepulcri, a facie Saul, per quem Judaeorum principes intelligimus. Bene autem dixit, fugit, quia quasi furtive et sub celeritate ejus corpus sepultarae traditum est [(593) 1Kb] .

»Miserere mei, Deus, miserere mei, quoniam in te confidit anima mea.« Confidenter hoc Ecclesia dicere potest, quia adhuc mortuus est, ut ejus misereretur. In te, inquit, confidit anima mea, qui [Col. 0901B] tantum me dilexisti, et animam tuam poneres pro anima mea. »Majorem enim hac dilectionem nemo habet, quam ut animam suam ponat quis pro amicis suis (Joan. XV, 13).«

»Et in umbra alarum tuarum sperabo, donec transeat iniquitas.« vidi te, inquit, quasi dicat, in cruce modo pendentem, manus, et brachia, velut alas extendentem; sub umbra istarum alarum protege me, quia ego in umbra alarum tuarum spero. Omnis enim spes Christianorum, crux et passio Domini est. Hanc autem spem habet Ecclesia, donec mundus transeat cum iniquitatibus suis; deinde vero jam spes non erit, susceptis omnibus quae sperari possunt. Unde Apostolus ait: »Nunc autem manent fides, spes, charitas, major autem horum est charitas [Col. 0901C] (I Cor XIII, 13);« quia semper erit.

»Clamabo ad Deum altissimum, et ad Dominum qui benefecit mihi.« Clamabo, inquit, donec transeat iniquitas, postea vero clamare necesse non erit. Sed ad quem clamabo? ad Dominum altissimum, et ad summum bonum; ad illum clamabo, a quo bona cuncta procedunt; ad Dominum, qui beneficit mihi. Computa nunc, si vales, quanta bona fecerit tibi Deus. Cum non esses te creavit et fecit, et non solum fecit, sed ad imaginem et similitudinem suam te fecit, vitam et misericordiam tribuit tibi: »Proprio Filio suo non pepercit, sed pro nobis omnibus tradidit illum (Rom. VIII, 32).« Sed audiamus adhuc quomodo Dominus nobis benefecerit.

»Misit de coelo, et liberavit me, dedit in opprobrium [Col. 0901D] conculcantes me.« Misit, inquit, de coelo, de seipso, de sinu suo, et de corde suo, et liberavit me. »Dedit in opprobrium conculcantes me.« Malignos nempe spiritus, Judaeos, haereticos et tyrannos. Omnes isti in opprobrium dati sunt, quia statim de hac vita exeunt, in tenebras demerguntur. Misit igitur de coelo, sed quid misit?

»Misit Deus misericordiam suam et veritatem suam;« id est Jesum Christum, Filium suum. Egregie, cum non misericordem neque veracem, sed [Col. 0902A] potius propter excellentiae magnitudinem, misericordiam et veritatem eum vocavit.

»Animam meam eripuit de medio catulorum leonum,« per quos inimicos homines et malignos spiritus intelligimus: quia jam ad devorandum parati erant; inter quos dormivi longo tempore, sed conturbatus dormivi; non erat ille somnus quietis et pacis, sed conturbationis et oblivionis. Sic phrenetici dormire solent, et qui horribilia in somnis vident. Saepe enim somnis perterriti et conturbati iterum dormire timent, ne his similia videre contingat.

414 »Filii hominum, dentes eorum arma, et sagittae, et lingua eorum machaera acuta est.« Non mirum, inquit, si inter tales conturbatus dormivi, meique [Col. 0902B] oblitus pacem inter eos, et quietem habere non potui, quorum dentes arma et sagittae sunt, quorum linguae machaerae acutae semper ad disputandum, ad litigandum, ad blasphemandum, ad maledicendum, ad decipiendum et contradicendam paratae sunt.

»Exaltare super coelos Deus, et super omnem terram gloria tua.« Dixit modo superius, misit Deus misericordiam suam, et veritatem suam, id est Salvatorem nostrum, de quo in titulo dicitur quod in spelunca sepulcri latuerit; nunc autem eum rogat ut super coelos ascendat, et cunctis gentibus suam gloriam manifestet. Quo expleto ad narrationem reddit, et ea quae coepit ex ordine narrat.

»Laqueum paraverunt pedibus meis, et incurvaverunt [Col. 0902C] animam meam.« Multi sunt laquie, et multae sunt deceptiones, quas homines iniqui sanctis opponunt, quibus eos capiunt, et cadere faciunt. Anima autem, quae erecta stat, coelestia contemplatur; quae vero incurvata est, sola terrena et transitoria intuetur. Qui igitur sola terrena et transitoria quaerit, animam suam incurvatam esse dubitare non debet.

»Foderunt ante faciem meam foveam, et ipsi inciderunt in eam. Sic enim alibi scriptum est: Qui fratri suo foveam parat, ipse prius cadit in eam (Eccle. X, 8).« Fovea itaque dolus et deceptio est, quam quicunque facit, sibi ipsi foveam parat, non tantum deceptionis, sed mortis quoque et perditionis. De qua videlicet fovea Dominus ait: »Si [Col. 0902D] caecus caecum duxerit, ambo in foveam cadunt (Matth. XV, 14).«

»Paratum cor meum, Deus, paratum cor meum; cantabo, et psallam Domino [(594) 1Kb] .« Faciant illi quidquid velint, dicant quod velint, laudent dogmata sua, vituperent nostra, cor meum tamen semper paratum est ad cantandum, ad jubilandum, ad laudandum et praedicandum verbum vitae et salutis, cunctis gentibus nuntiandum. Et hoc est quod dicit: »Cantabo, et psalmum dicam Domino.« Sed [Col. 0903A] ubi? In psalterio et cithara. Hoc est enim quod sequitur:

»Exsurge gloria mea, exsurge psalterium et cithara, exsurgam diluculo.« Quid per psalterium et citharam, nisi Vetus et Novum Testamentum intelligamus? Decem chordas habet psalterium, quia decem sunt verba legis. In cithara vero tres, vel quatuor sufficiunt. Et tres quidem mysterium Trinitatis, quatuor vero totidem Evangeliorum libros designant. Cantant igitur sancti, vel in psalterio, vel in cithara, quia alium cantum et citharam non habent, nisi Vetus et Novum Testamentum. Si igitur psalterium et cithara ab Ecclesia tollantur, quid dicat, quid cantet, et quid praedicet non habebit. Est igitur omnis gloria ejus in psalterio et cithara, quia [Col. 0903B] sine cantu, sine doctrina et scientia nullam gloriam habere potest. Et quamvis omnis modulatio psalterii et citharae suavis sit et dulcis ad audiendum, illa tamen dulcissima est, quae tribus chordis in cithara modulatur. Et talis quidem est ille cantus quem, sicut Isaias propheta, et Joannes evangelista dicit: »Seraphim et quatuor animalia cantare non cessant: Sanctus, sanctus, sanctus Dominus Deus omnipotens, plena est omnis terra gloria ejus (Apoc. IV, 8).« Merito igitur dicit Ecclesia: »Exsurge gloria mea, exsurge psalterium et cithara;« et ego quidem exsurgam diluculo. Tu, inquit, psalterium et cithara semper esto perfecta [(595) 1Kb] , ut nullum mihi impedimentum vel moras faciatis, quia ego quidem ad cantandum exsurgam valde diluculo. In hoc [Col. 0903C] autem se per totum diem a mane usque ad vesperum, id est omni tempore vitae suae, se cantare et jubilare promittit, quod se diluculo exsurgere dicit.

»Confitebor tibi in populis, Domine, et psalmum dicam tibi inter gentes.« Paratus, inquit, sum, psalterium habeo, citharam habeo, et in psalterio et in cithara confitebor tibi, et laudabo te in populis, Domine, et psalmum dicam tibi inter gentes. Quia enim Judaei nolunt, psalmos se inter gentes cantare promittit. Psalmos cantare est verbis et actione legis mandata adimplere

»Quoniam magnificata est usque ad coelos misericordia tua, et usque ad nubes veritas tua.« Misericordia Dei et veritas Dei Salvator noster est, quia omni misericordia et veritate plenus est, et in [Col. 0903D] ipso et per ipsum Patris misericordia et veritas cunctis gentibus revelata est. Hoc, inquit, confitebor, hoc praedicabo, hoc in omnibus gentibus nuntiabo; quoniam usque ad coelos et usque ad nubes, imo super omnes coelos et super omnes nubes misericordia tua et veritas tua magnificata et exaltata est. Sed ut vera sit haec praedicatio mea, jam nunc exi de spelunca, egredere de sepulcro; et exaltare Deus super coelos et super omnem terram gloria tua manifestetur. »Exaltare super coelos Deus et super omnem terram gloria tua.«



PSALMUS LVII. 415 IN FINEM: NE DISPERDAS DAVID: IN TITULI INSCRIPTIONE.
[Col. 0904A]

Hoc praecipit David, ut neque Pilatus, neque Judaei disperdere audeant, quae posita sunt in tituli inscriptione. Erat enim ibi positum Hebraice, Graece, et Latine: »Hic est Jesus Nazarenus Rex Judaeorum [(596) 1Kb] ,« Ergo et Hebraei, et Graeci, et Latini testes sunt quod infelices Judaei regem suum et dominum suum crucifixerunt.

»Si vere utique justitiam loquimini, juste judicate filii hominum.« Ipse Propheta loquitur, et Judaeos redarguit de iniquitate sua. Si vere, inquit, quod utique facitis, justitiam loquimini, quare non juste judicatis, nisi quia filii hominum estis? »Est [Col. 0904B] enim omnis homo mendax, Deus autem verax (Rom. III, 4).« Sicut legitur, filii hominum mendaces sunt; ita et filii Dei veraces sunt. »Quotquot autem receperunt eum, dedit eis potestatem filios Dei fieri, his qui credunt in nomine ejus (Joan. I, 12).« Soli namque Christiani veraces sunt; siquidem soli Christiani filii Dei sunt. Vocatis, inquit, Christum magistrum bonum: dicitis quia viam Dei in veritate docet: dicitis quia sibi non est cura de aliquo, et quia non respicit personam hominis; verum dicitis, justitiam loquimini, quia ita est ut dicitis. Quare ergo non juste judicatis? Quare eum morte condemnatis? Quare adversus eum crucifige clamatis? Et quasi malefactorem accusatis?

[Col. 0904C] »Etenim in corde iniquitates operamini in terra, iniquitates manus vestrae concinnant.«---»Ex corde, dicit Dominus, exeunt cogitationes malae, furta, homicidia, perjuria, falsa testimonia, et similia (Matth. VII, 21).« Haec sunt igitur, quae mali et iniqui homines operantur in corde suo, id est in terra, quia tale cor terra est, fatuum est, grave et ad inferiora trahens. Illorum autem manus iniquitates concinnant, quorum opera in malitia et iniquitate concordant.

»Alienati sunt peccatores ab utero, erraverunt a ventre, locuti sunt falsa.« Isti sunt illi peccatores, de quibus alibi dicitur: »Filii alieni mentiti sunt mihi (Psal. XVII, 46).« Itemque »quoniam alieni insurrexerunt in me (Psal. LIII, 5).« Alieni facti sunt [Col. 0904D] qui proximi erant, et econtra proximi facti sunt qui alieni erant. Unde et scriptum est: »Vocabo non plebem meam, plebem meam, et non misericordiam consecutam, misericordiam consecutam (Rom. IX, 25).« Illis autem dicitur: non populus meus vos. Isti autem erraverunt ab utero, quia ex quo nati sunt, veritatem recipere noluerunt, et ideo a ventre locuti sunt falsa. Quid enim ille qui errat, nisi falstatem dicere potest?

»Ira illis secundum similitudinem serpentis.« Sed cujus serpentis? »Sicut aspidis surdae et obturantis [Col. 0905A] aures suas, quae non exaudiet vocem incantantium, et veneficia quae incantantur a sapiente [(597) 1Kb] .« Crudelissimum genus serpentis est aspis, de qua scriptum est quia »venenum aspidum insanabile (Deut. XXXII, 33),« contra quam nulla incantatio potest, nisi suas ipsa audiat incantationes; obturat enim aures cauda quando incantatur, et sic omnes incantationes pro nihilo ducit. Tales sunt Judaei, qui indurato corde Christianae religioni semper adversantur, evangelicam praedicationem neque audire, neque recipere volunt. Incantotores sancti praedicatores sunt, qui, quamvis sapienter eos incantent, ipsi tamen eorum sermones et incantationes audire despiciunt, magisque se praeparant ad contradicendum et maledicendum, quam ad audiendum [Col. 0905B] et credendum. Sed eorum disputationes et argumentationes facile vincuntur et dissipantur. Unde et subditur:

»Deus conteret dentes eorum in ore ipsorum, molas leonum confringet Dominus.« Quid enim per dentes et molas eorum intelligamus, nisi eorum argumenta, syllogismos, et Scripturarum difficultates, quibus nos vulnerare et decipere conantur? Saepe enim dum loquimur cum illis, ita subito omnes illorum rationes contritas et confractas esse videmus, ut penitus nihil habeant quod respondere valeant. Unde et subditur:

»Ad nihilum devenient, velut aqua decurrens.« Fit enim multoties ut ille qui quasi torrens inundans paulo ante exemplis et rationibus abundare videbatur, [Col. 0905C] mox desiccatus et rationibus destitutus, omnino quid dicat invenire non valeat. Quod qui non intelligit, illam disputationem legat, quam simul cum Judaeis beatus Silvester habuisse narratur [(598) 1Kb] . Et hoc quidem ideo fit, quia Dominus »intendit arcum suum donec infirmentur.« Arcus Dei, apostoli sunt et doctores, per quos sagittas suas et Scripturarum certissimas rationes contra eos Dominus immittit, donec infirmati et victi conquiescant. Hinc est enim quod suis discipulis 416 Dominus ait: »Ego dabo vobis os et sapientiam, cui non poterunt resistere et contradicere omnes adversarii vestri (Luc. XXI, 15).«

»Sicut cera liquefacta auferentur.« Hoc autem erit in judicio, et post judicium, quando simul cum [Col. 0905D] principe suo mittentur in ignem. Unde et subditur: »Super eos cecidit ignis, et non viderunt solem.« Praeteritum pro futuro suo more posuit. In judicio, inquit, mox ut illa sententia terribilis data fuerit, quasi cera liquefacta auferentur, quia tantae violentiae resistere non valebunt. Et tunc quidem ignis ille quo totus mundus succendetur cadet super illos, atque ita de igne transibit in ignem. »Et non videbunt solem;« quia sicut scriptum est: Tollentur impii, ne videant gloriam Dei (Isa. XXVI, 10). Nam et si ad [Col. 0906A] momentum eum videbunt, propter illud quod scriptum est, quia »videbit eum omnis oculus (Apoc. I):« subito tamen inde auferentur, et hoc ipsum erit eis ad tormentum, quod eum videre desiderabunt, et videre non poterunt. »Priusquam producat spinas vester rhamnus [(599) 1Kb] , sicut viventes, sic in ira absorbet eos.« Rhamnus quidem genus spinarum est, quod et florem gratissimum et spinas acutissimas habet. Significat autem Salvatorem nostrum, florem pulcherrimum de radice Jesse, qui de seipso loquitur, dicens: »Ego flos campi, et lilium convallium (Cant. II, 1).« Hic autem rhamnus modo quidem flores dat, quorum odore et suavitate mentes nostrae reficiuntur et delectantur. Per quos videlicet flores, ejus verba odorifera et suavissima [Col. 0906B] intelligimus. Spinas autem nondum ostendit, sed cum magna patientia peccatores exspectat: »Non enim vult mortem peccatoris, sed ut convertatur, et vivat (Ezech. XXXIII, 11).« Spinosus et terribilis in judicio apparebit, sed peccatoribus, qui ejus vulnera et aculeos sustinere non poterunt. Sed priusquam rhamnus iste vester, o sancti et fideles Dei, spinas producat, et suae severitatis aculeos ostendat, sicut viventes, sic in ira absorbebit eos ignis. Nondum enim ad judicium Dominus venit, jam tamen omnium iniquorum et damnatorum animae igne sorbentur et cruciantur. Ante judicium igitur solae animae, post judicium vero et corpora simul cruciabuntur et animae. Et tunc quidem »laetabitur justus, cum viderit vindictam impiorum.« Interim [Col. 0906C] autem »lavabit manus suas in sanguine peccatorum.« Et peccata quidem sanguinem non habent, sed per sanguinem mortem intelligimus, quia in sanguinis effusione mortem esse cognoscimus. Nunquam melius manus suas et opera sua (quae per manus significantur) sancti Dei lavare possunt, quam peccata interficiendo, quorum contagione fuerunt maculatae.

»Et dicet homo: Si utique est fructus justo, utique est Deus judicans eos in terra.« Contraria contrariis conveniunt, et tale est ac si diceret: Dicat, sciat et intelligat omnis homo, quia si boni habebunt fructum et retributionem de bonitate sua: mali quoque sustinebunt judicium, et poenam de [Col. 0906D] malitia sua. Sed ubi est Deus? Ubique. Est igitur in terra, videt itaque et judicat omnia quae sunt in terra.



PSALMUS LVIII. IN FINEM: NE DISPERDAS, DAVID IN TITULI INSCRIPTIONE, QUANDO MISIT SAUL, ET CUSTODIVIT DOMUM EJUS, UT EUM INTERFICERET.

Nemo disperdere poterit quae Spiritus sanctus disperdere interdixit. Hoc autem principes sacerdotum, caeterique Judaei, qui per Saul significantur, [Col. 0907A] facere voluerunt; sed quia hoc non potuerunt, miserunt custodes ut ejus sepulcrum custodirent et eum interficerent. Sed quomodo eum iterum interficere poterant, qui adhuc in sepulcro mortuus quiescebat? In hoc enim eum interficere volebant, in quo ejus resurrectionem impedire conabantur. Sunt enim usque hodie qui, quantum in eis est, eum interficiunt, dum ejus resurrectioni contradicunt.

»Eripe me de inimicis meis, Deus meus, et ab insurgentibus in me libera me.« Saepe jam diximus quia, quoties Christus aliquid petit, aliquid orat, et aliqua re se indigere ostendit, quod non ad divinitatem, sed ad solam humanitatem omnia spectant. Ipsa quoque humanitas nec locutione, nec deprecatione indigebat, quae in sola voluntate omnia [Col. 0907B] habebat et possidebat. Omnia autem completa sunt, quae in Christi voluntate erant, quae et Propheta ideo scribit, ut nos quoque ea sciamus quae quidem, nisi scripta fuissent, ad nostram notitiam non pervenissent. Hoc igitur sola voluntate impetrabat humanitas Christi, quod precibus et orationibus alii homines impetrare solent. Orat autem etiam [(600) 1Kb] voce Salvator noster non pro se, sed pro nobis, ut nos orando doceat, instruat et suam voluntatem et nostram utilitatem cognoscere faciat. Quod igitur hic 417 dicitur: Eripe me, et libera me, et salva me; tale est ac si diceret Volo ut eripias me: »de operantibus iniquitatem et de viris sanguinum« salves me. Sic enim loquitur, et sic orat voluntas Christi, non rogando, sed volendo loquitur. Sic et [Col. 0907C] nos dicere solemus de omnibus rebus quas in nostra voluntate et potestate certissime constare cognoscimus.

»Quia ecce occupaverunt animam meam, irruerunt in me fortes; neque iniquitas mea, neque peccatum meum, Domine.« Salvator noster non habuit necesse ista dicere; sed nos habuimus necesse ista audire; attamen si dixit, intus dixit, et in corde dixit: hoc Propheta, Spiritu sancto eum docente, audivit et scripsit. Occupaverunt autem Judaei animam Christi non tantum in re, sed desiderio et spe. Usitatissimus est iste locutionis modus, ut id nos habere dicamus quod certissime nos habituros esse speramus. »Irruerunt in me fortes.« [Col. 0907D] Fortes enim ideo dicuntur, quia id quod de Christi morte voluerunt ad affectum usque perduxerunt. Unusquisque enim in ea re fortis est, in qua suam intentionem adimplere valet. »Neque iniquitas mea, neque peccatum meum, Domine.«

»Sine iniquitate cucurri, et dirigebar [(601) 1Kb] .« Et quis ignorat? Quae est ista excusatio? Quae est ista defensio? Nunquid hoc divinitas ignorabat? Quae [Col. 0908A] humanitati ineffabiliter conjuncta, omnino eam mundissimam et irreprehensibilem esse sciebat. Non est tamen inconveniens, si hoc quod dixit de conscientia Christi, ad iniquos homines convincendos scribere voluit propheta Christi. Multa enim intus dicit Deo conscientia nostra quae foris non loquitur lingua nostra. »Exsurge in occursum mihi, et vide.« Volo, inquit, ut in occursum mihi et in adjutorium venias et istorum voluntatibus resistas, ut contra permissionem meae voluntatis nullam in me habeant potestatem. Hoc est enim quod Pilato Dominus dixerat: »Non haberes in me potestatem ullam, nisi desuper tibi datum fuisset (Joan. XIX, 11).«---»Et vide.« Quid? illorum impiam voluntatem et pravam intentionem, quod non solum me interficere [Col. 0908B] volunt (quod et mihi placet et tibi), verum etiam nomen meum et memoriam nominis mei omnino de terra auferre conantur.

»Et tu, Domine Deus virtutum, Deus Israel, intende ad visitandas omnes gentes.« Ille est Deus virtutum, in cujus manu et potestate sunt omnes virtutes, qui eas tribuit cui vult et ad se trahit quoscunque vult [(602) 1Kb] . Ipse est Deus Israel, per quem eos omnes intelligamus, qui in eum credunt, eum diligunt et cognoscunt. »Tu, inquit, Domine Deus virtutum, Deus Israel, intende ad visitandas omnes gentes,« quia illi ad quos missus sum me recipere noluerunt. Hoc autem jam completum est, quia omnes gentes per discipulos suos Dominus visitavit, et ad fidem vocavit, dicens eis: »Ite in universum [Col. 0908C] mundum, praedicate Evangelium omni creaturae (Marc. XV, 11).«---»Non miserearis omnibus qui operantur iniquitatem.« Omnes quidem vocati sunt, non omnes autem electi sunt. Qui enim iniquitatem operantur, et indurato corde in malitia usque in finem perseverant, etiam si baptizati sunt et fidem Christi susceperunt, non tamen illorum miserebitur Deus.

»Convertentur ad vesperam, et famem patientur ut canes, et circuibunt civitatem.« Isti, inquit, Judaei, qui modo sunt, inconvertibiles sunt; illi vero qui futuri sunt, ad te tandem convertentur [(603) 1Kb] , sicut scriptum est: »In diebus illis salvabitur Juda, et Israel habitabit confidenter (Jerem. XXIII, 6).« [Col. 0908D] Et alibi: »Si fuerit numerus filiorum Israel sicut arena maris, convertentur (Isa. X, 21).«---»Et famem patientur ut canes. Modo, inquit, stomachati, et sui erroris et malitiae pleni, verbum vitae credere fastidiunt, sed tunc quidem quasi canes valde famelici, ad cibos ecclesiasticos et spirituales suscipiendos importune se ingerent, et longam famem se sustinuisse ostendent [(604) 1Kb] . Unde et subditur: [Col. 0909A] Et circuibunt civitatem,« sanctae videlicet Ecclesiae, ut ejus cibis spiritualibus alantur, quos prius attingere nolebant, et canum sollicitudine fideliter eam custodiunt.

»Ecce ipsi loquuntur in ore suo, et gladius est in labiis eorum.« Ecce, inquit, ipsi Judaei, qui modo sunt et qui fidem recipere nolunt, loquentur contra apostolos Ecclesiaeque doctores. »In ore suo,« in ore perverso, et ad litigandum et contradicendum parato. Hoc est enim quod dicit: »Et gladius in labiis eorum.« Sicut enim gladius spiritus est verbum Dei, ita gladius mortis et perditionis sunt verba Judaeorum.

»Quoniam quis audivit?« Hoc dicebant Judaei contra apostolos, et hoc usque hodie dicunt contra [Col. 0909B] Ecclesiae doctores. 418 »Quoniam quis audivit?« Quis prophetarum hanc novam, quam vos praedicatis, doctrinam annuntiavit? Et hoc quidem dicunt, quia littera eos occidit, et ad spiritualem intelligentiam accedere nequeunt; quoniam excaecavit eos malitia eorum. Et non solum ipsi, sed aliae quoque gentes similia sentiebant. Unde et subditur: »Et tu, Domine, deridebis eos, et Dominus subsannabit eos.« Pro nihilo vero habet Dominus omnes gentes, quia, sicut propheta ait: »Omnes gentes, quasi non sint, sic sunt coram eo, et quasi nihilum et inane reputati sunt ei (Isa. XL, 17).«

»Fortitudinem meam ad te custodiam, quia tu, Deus, susceptor meus es.« Tu, inquit, pro nihilo [Col. 0909C] habes omnes gentes quas et ego similiter haberem, si voluissem; sed fortitudinem meam ostendere nolo, quam videlicet fortitudinem totam ad te referam, et ad te custodiam, et quasi propriis viribus destitutus, a te semper defensionem et auxilium exspectabo. »Quia tu, Deus, susceptor meus es,« qui juxta meae voluntatis arbitrium mihi omnia subministras.

»Deus meus, misericordia ejus praeveniet me.« Secundum hominem loquitur, et ideo Deum se habere dicit, et misericordiam aliunde exspectat, quae misericordia tam praesto est, ut eum semper praeveniat si vocanda est.

»Deus meus, ostende mihi bona inter inimicos meos.« Quae bona? »Ne occidas eos.« Quare? [Col. 0909D] »Ne quando obliviscantur legis tuae.« Hoc enim non de Judaeis, sed de Christianis dicit, ne obliviscantur legis suae. Unde et in alia translatione, non »legis tuae,« sed »populi mei« habetur. Haec igitur misericordia, ideo Judaeis facta est, ne penitus occiderentur, ne forte simul cum eis lex quoque [Col. 0910A] periret et oblivioni traderetur, cum nemo esset qui eam doceret [(605) 1Kb] .

»Disperge illos in virtute tua, et destrue eos, protector meus.« Domine, ne, inquit, occidas eos in hac arctissima qua simul clauduntur obsidione; sed disperge illos in omnes gentes, et populos, et nationes in virtute tua, cui nemo resistere valet. Et destrue eos, non ut occidantur, sed potius ut a pristina dignitate, honore et gloria deponantur [(606) 1Kb] . Ecce dispersi sunt judices, et nos legem habemus, et ipsi mortui non sunt; sine lege tamen, et sacerdotio, et sine honore sunt ubique.

»Delicta oris eorum sermo labiorum ipsorum, et comprehendantur in superbia sua.« Delicta, inquit, oris eorum est sermo labiorum ipsorum, [Col. 0910B] quibus nimium superbe contra Deum locuti sunt. Fecerunt illi omnia haec mala quae superius enuntiata sunt, et ideo dignum est ut comprehendantur in superbia sua, ut tandem aliquando cognoscant et intelligant stultitiam suam. Haec autem de illis Judaeis intelliguntur qui usque hodie sunt; caetera quae sequuntur de illis intelliguntur qui in fine saeculi futuri sunt. De quibus nunc subditur: »Et de exsecratione et mendacio compellantur in ira consummationis, et non erunt.« Illi, inquit, dispersi et destructi sunt, et in superbia sua et phrenesi sunt. Illi vero qui in ira consummationis futuri sunt compellantur et cogantur a sanctis de exsecratione et mendacio respondere et poenitentiam habere. »Et non erunt,« subauditur, in ira [Col. 0910C] consummationis; sed erunt simul cum sanctis in domo coelestis habitationis. Ira consummationis a morte Antichristi incipit, quoniam certissima signa futuri judicii apparebunt, et Judaei cognita veritate ad Ecclesiam confugientes de blasphemiis et de mendaciis poenitentiam agent.

»Et scient quia Deus dominabitur Jacob et finium terrae.« Isti, inquit, hoc ignorant, sed illi scient et intelligent; quia ille Deus et Dominus, quem parentes illorum crucifixerunt, dominabitur Jacob, id est populi Judaeorum, qui inde originem ducit. »Et finium terrae;« hoc est omnium gentium.

»Convertentur ad vesperam, et famem patientur, ut canes.« Iste versus jam superius expositus est.

[Col. 0910D] »Ecce ipsi dispergentur ad manducandum, et si non fuerint saturati murmurabunt.« Dispergentur quidem per singulas Ecclesias, et ubicunque Christianae religionis suscipientem aliquem esse cognoverint, tantus erit amor discendi et divini spiritualisque cibi percipiendi; »et si non fuerint saturati, [Col. 0911A] murmurabunt.« Proprium est illius gentis murmurare, et vix aliquando sine murmuratione fuit. Murmurabunt itaque, si saturati non fuerint, et si episcopi, et sacerdotes, caeterique Christianae legis praedicatores, qui tunc temporis erunt, ad omnia unde interrogati sunt eis non satisfecerint. Utinam haec scripta nostra inveniantur, quatenus velut sic erubescant, et a sua murmuratione quiescant! Quis enim de omnibus ad plenum sensum valeat reddere quod in sacris voluminius continetur?

»Ego autem cantabo virtutem tuam, et exaltabo mane misericordiam tuam.« Illis igitur interrogantibus, et omnia scire volentibus, et omnibus quaestionem facientibus, per fideles meos, per episcopos et sacerdotes meos, cantabo et praedicabo [Col. 0911B] 419 virtutem tuam, et exaltabo mane misericordiam tuam. Quando quibus erit vespera, sed ad fidem venientibus erit mane; quia tunc de nocte exibunt, et aquis baptismatis renovati ad verum lucis et claritatis diem pervenient; et tunc tandem Dei virtutem et misericordiam recognoscent.

»Quia factus es susceptor meus et refugium meum in die tribulationis meae. Adjutor meus tibi psallam, quia Deus susceptor meus es: Deus meus misericordia mea.« Quanto affectu Christi humanitas ejus divinitati se humiliat, eique se psallere et obedire promittit, quia tam praesto illi fuit, omnesque ejus voluntates tam efficaciter adimplevit. Et merito nunc susceptorem suum et semel et iterum refugium suum, et misericordiam suam esse dicit, [Col. 0911C] quoniam simul cum membris suis ab ea suscipitur, et ad aeternae beatitudinis gloriam sublevatur. Tunc igitur complebuntur omnia quae in hoc psalmo continentur, quando, peracto judicio, Salvator noster simul cum sanctis omnibus coelos ascendet.



PSALMUS LIX. [(607) 1Kb] IN FINEM, PRO HIS QUI IMMUTABUNTUR, IN TITULI INSCRIPTIONEM IPSI DAVID IN DOCTRINAM, CUM SUCCENDIT MESOPOTAMIAM SYRIAE, ET SOBAL, ET CONVERTIT JOAB, ET PERCUSSIT EDOM IN VALLE SALINARUM DUODECIM MILLIA [(608) 1Kb] .

In finem, inquit, ista referuntur, et secundum litteram non intelligantur; sed potius intelligantur de his qui audita tituli inscriptione in novum hominem immutabuntur, et suum regem, et dominum [Col. 0911D] Christum esse cognoscent. Hanc immutationem fecit David, id est Salvator noster, veniens manu fortis in doctrina sua; quoniam per milites, seu discipulos suos, omnem elevationem, et sublimitatem, et vanam hujus saeculi vetustatem succendit et destruxit. Sic enim ipse ait: »Ignem veni mittere in terram, et quid volo, nisi ut accendatur?« (Luc. XII, 49.) Interpretatur [Col. 0912A] enim Mesopotamia elevatio, Syria sublimitas, Sobal vana vetustas; scilicet convertit se Joab dux, et princeps exercitus David super eos qui sibi adversabantur; et percussit Edom in valle Salinarum duodecim millia. Joab interpretatur inimicus. Ipse est de quo Dominus in Evangelio ait: »Esto consentiens adversario tuo cito, dum es in via cum eo (Matth. V, 23).« Adversarius noster est sermo divinus, et ipse quidem est maximus princeps, majorque hostium debellator in toto exercitu David, cui quicunque non consenserit peribit. Iste igitur percussit de Edom, qui strenuus interpretatur, duodecim millia. Omnes homines terra sunt, quia de terra facti, sed illi soli beati qui gladio Joab interficiuntur. Bonus gladius, et bona mors, quae interficiendo vivificat. [Col. 0912B] Sed quid per vallem Salinarum, nisi sanctam Ecclesiam intelligimus? Ibi est ille sal de quo suis discipulis Dominus ait: »Vos estis sal terrae (Matth. V, 13).« In hac igitur valle gladius Joab principatum tenet; quia nemo est, qui ei contradicere audeat. Sic itaque in praeliis et victoriis David Salvatoris nostri praelia et victoriae significatae sunt.

»Deus, repulisti nos, et destruxisti nos, et misertus es nostri.« Repulit Dominus, et a se separavit omne humanum genus, quando primos parentes nostros de paradiso ejecit. Destruxisti autem, quoniam de tanta gloria, de tanta sublimitate, de tanta fortitudine et incolumitate et de ipsa qua praediti erant immortalitate mortis legibus subjecit. Iratus nobis est, quando dixit: »Maledicta terra in opere tuo; [Col. 0912C] cum operatus fueris eam, non dabit fructum suum, sed spinas et tribulos germinabit tibi (Genes. III, 17).« Sed misertus est nobis, quia non penitus nos abjecit et interfecit. Sic enim judices illorum misereri solent, quos, postquam ad mortem damnati sunt, graviter verberantes, vel aliquo membro diminutes vitae reservant, et abire permittunt.

»Commovisti terram, et conturbasti eam, sana contritiones ejus, quia commota est.« Tempus enim stabilitum erat, et conturbari non poterat terra nostra, quia nullas molestias, nullas infirmitates, vel incommoditates timebat, et illam terram habitabat quae omnibus aliis melior et suavior erat. Nunc autem omnibus modis commota et conturbata, infirmata et dissipata multa indiget consolatione, quia [Col. 0912D] innumerabiles patitur afflictiones. Et hoc est quod ait: »Sana contritiones ejus, quia commota est.«

420 »Ostendisti populo tua dura, potasti nos vino compunctionis.« Hic est ille populus de quo alibi dicitur. »Nos autem populus ejus et oves pascuae ejus (Psal. XCIV, 7).« Quamvis enim omnes populi ipsius sint, ille tamen specialiter proprius ejus [Col. 0913A] dicitur, qui in utroque Testamento in eum credidit, et ejus voluntatem facit et fecit. Et hic est cui Dominus duriora semper ostendit, et gravioribus periculis affligi permittit. Et ideo fortasse ne mundi blanditiis et voluptatibus decipi potuissent, et magis terrena quam coelestia quaererent et diligerent, vinum compunctionis, cujuscunque doloris et afflictionis calix et potio intelligi potest. Est autem et alia compunctio bona, qua suis lacrymis reficiuntur sancti, de qua scriptum est: »Fuerunt mihi lacrymae meae panes die ac nocte (Psal. XLI, 4).« Et alibi: »Cibabis eos pane lacrymarum, et panem dabis nobis lacrymarum in mensura (Psal. LV, 9).«

»Dedisti metuentibus te significationem, ut fugiant a facie arcus et liberentur electi tui.« Hic [Col. 0913B] est ille arcus de quo alibi dicitur: »Quoniam ecce peccatores tetenderunt arcum, paraverunt sagittas suas in pharetra (Psal, XX, 2),« etc. Dedit autem Dominus metuentibus se significationem, quomodo arcum, et hos sagittarios effugere et evitare valeant? Per hos enim sagittarios omnes Ecclesiae adversarios, et praecipue Judaeos et haereticos intelligere debemus. Habemus autem significationem contra istos, et sanctorum omnium auctoritates. Sed vis audire manifestam significationem? Audi ipsum Dominum dicentem: »Attendite a falsis prophetis, quoniam veniunt ad vos in vestimentis ovium, intrinsecus autem sunt lupi rapaces: a fructibus eorum cognoscetis eos (Matth. VII, 17).«

»Salvum me fac dextera tua, et exaudi me;« [Col. 0913C] dicit Ecclesia, »ut liberentur electi tui.« Salvum me fac dextera et fortitudine tua, et exaudi me. Salus hujus piissimae matris omnium filiorum liberatio est.

»Deus locutus est in sancto suo, laetabor, et dividam spolia [(609) 1Kb] , et convallem tabernaculorum metibor.« Propheta loquitur modo, et Ecclesia consolatur, quae de humani generis calamitatibus ab ipsa origine incipiens lamentabatur, quae tamen de significatione gaudebat, quod fugere poterat a facie arcus. »Deus locutus est in sancto suo,« id est in dilecto Filio suo, et ea locutus est quae laetitiam tibi dabunt et exsultationem [(610) 1Kb] ; quoniam usque ad finem terrae te dilatabit, et totam terram, quam dimensus est et per suas partes [Col. 0913D] divisit, tibi dabit. »Laetabor, inquit, et dividam spolia.« Egregie Dominus a laetitia incipit, quia ejus laetitia omnibus fidelibus suis gaudium portat. Unde et in ejus nativitate gaudium annuntians pastoribus, angelus ait: »Ecce annuntio vobis gaudium magnum, quod erit omni populo, quia natus est vobis hodie Salvator, qui est Christus Jesus, in Bethlehem civitate David (Luc. II, 10).« Sichimam humeri interpretatur, et significat super humerale, quod in Exodo pontifex ferre jubetur. Ipsi autem sunt sancti apostoli, episcopi et sacerdotes, qui illo humeros [Col. 0914A] suos ornatos habent, ut alios omnes sapienter et fortiter portent. Ipsi enim sunt, quibus Dominus ait. »Tollite jugum meum super vos, et discite a me quia mitis sum et humilis corde (Matth. XI, 29).« Hos igitur dimisit Dominus, et totam vallem tabernaculorum inter eos partitus est. Convallis tabernaculorum totus iste mundus intelligitur, in quo tabernacula Dei posita sunt, per quae omnes Ecclesiae significantur, de quibus subditur:

»Meus est Gaalad, et meus est Manasses, et Ephraim fortitudo capitis mei. Juda rex meus, Moab olla spei meae; in Idumaeam extendam calceamentum meum: mihi alienigenae subditi facti sunt.« Ecce omnia sua sunt. Omnia haec ad Ecclesiam pertinent, et ita sancta mater Ecclesia ubique gentium magnificata [Col. 0914B] et dilatata est. Sed quid per Galaad, quod per acervum testimonii interpretatur, nisi Ecclesiae doctores et magistros intelligamus? Ipsi enim sunt, in quibus utriusque Testamenti testimonia coacervata sunt, quibus et seipsos, et omnes alios defendere debent. Et merito primi ponuntur, qui inter omnes alios obtinent principatum. Manasses vero interpretatur oblivio, per quam nimirum illi significantur, qui sancti Spiritus calice inebriati terrenorum omnium obliviscuntur, et sola coelestia concupiscunt. Tales erant illi de quibus in Actibus apostolorum dicitur, quia »omnibus erat cor unum, et anima una, et nemo dicebat aliquid esse suum, sed erant illis omnia communia (Act. IV, 32).« Inter hos autem monachi quoque et eremitae conveniant. [Col. 0914C] At vero per Ephraim, qui frugifer dicitur, omnes illos intelligere debemus, qui boni operis fructum Domino reddunt. In his autem et clerici, et laici, et masculi, et feminae, et divites, et pauperes, et liberi, et servi, et omnes alii, qui otiosi non sunt, sed in vinea Dei fideliter laborant, intelliguntur. Quod autem ait, »fortitudo capitis mei,« tale est ac si diceret fortitudo mea. Ad hanc autem significationem boves nostros et operarios fortitudinem nostram dicere solemus. »Juda rex meus.« Juda confessio interpretatur. Isti autem sunt, qui pro aliis pugnant, et Deum assidue laudant, 421 et benedicunt, inter ipsa tormenta sua Dominum, et Creatorem suum Christum esse confitentur. Et tales quidem digni sunt, ut reges a Domino confiteantur. »Moab olla [Col. 0914D] spei meae.« Bene post confessionem ollam posuit, quia sola confessio sanctorum carnibus ollam implebat, et ad ignem et ad alia tormenta ducebat. Per ollam enim hoc in loco tormentorum omnium genera significantur. Interpretatur autem Moab ex patre, per quem illos intelligimus, quibus Dominus in Evangelio ait: »Vos ex patre diabolo estis (Joan. VIII, 44).« Demum vero fidelibus suis ollam se Dominus habere sperabat. Sperabat quidem quia libenter et sua sponte sustinuit passionem. »In Idumaeam extendam calceamentum meum,« id est calcaneos [Col. 0915A] nicos, per quos apostolos significat, qui sicut scriptum est, calceati erant in praeparationem Evangelii pacis (Ephes. VI, 18). Hos autem extendit Dominus, et misit in Idumaeam, quae sanguinea interpretatur; quidem significat manifestissimam esse. »Mihi Allophyli subditi sunt.« Per Allophylos, qui sine capite interpretantur, universales omnes infideles, et qui cogitationem non habent, intelligere debemus. Quomodo enim caput habebant, qui caeci et surdi; et aures et oculos non habebant? Si enim oculos habuissent, nequaquam ligna et lapides deos esse dixissent. Isti enim apostolica praedicatione Salvatori nostro subditi sunt, quia de talibus Ecclesiae muri fabricati sunt. Isti enim sunt illi lapides impoliti et incircumcisi, quos ferrum non tetigit, quia de talibus [Col. 0915B] altare sibi Dominus instituit. Huc usque Dominus locutus est, nunc autem Ecclesia suae narrationis ordinem servat.

»Quis deducet me in civitatem munitam? quis deducet me usque in Idumaeam?« Quis igitur deducet me in civitatem munitam, id est coelestem Jerusalem, ubi neque ollas Moab, de quibus modo locutus est, neque sanctorum sanguine cruentatos Idumaeorum gladios timeam? Aut si in Idumaeam extendere vis, quis est qui me deducat, et itineris viam ostendat, et euntem et redeuntem custodiat?

»Nonne tu, Deus, qui repulisti nos et destruxisti nos, iratus es et misertus es nobis, et non egredieris, Deus, in virtutibus nostris?« Egredieris utique, [Col. 0915C] quia sic promisisti nobis, et sic te facturum speramus. Hoc est enim quod Dominus in Evangetio ait: »Qui credit in me, opera quae ego facio et ipse faciet, et majora horum faciet, quia ego ad Patrem vado (Joan. XIV, 12).« Itemque: »Signa autem eos qui crediderint haec sequentur: In nomine meo daemonia ejicient, linguis loquentur novis, serpentes tollent, super aegros manus imponent, et bene habebunt (Marc. XVI, 17).« Da nobis auxilium de tribulatione, quia nos aliunde non speramus; et vana est salus hominis; siquidem »universa vanitas est ipse omnis homo (Psal. XXXVIII, 6).«

»In Deo faciemus virtutem, et ipse ad nihilum deducet tribulantes nos.« In Deo, inquit, faciemus virtutem, et ipse ingredietur in virtutibus nostris; [Col. 0915D] quia, sicut ipse dixit, nihil sine eo facere possumus. »Et ipse ad nihilum deducet tribulantes nos.« Tale est illud quod alibi dicitur: »Ad nihilum deveniet, sicut aqua decurrens (Psal. LVII, 8).« Ad nihilum deducitur, cujus intentio non adimpletur. Est enim usitatissimus modus iste locutionis, ut nihil eum fecisse dicamus, qui id quod coepit facere non potuit. Sic igitur ad nihilum devenerunt qui voluntates tuas ad effectum perducere non potuerunt [(611) 1Kb] .



PSALMUS LX. IN FINEM, IN HYMNIS DAVID.
[Col. 0916A]

Praecipit David in hymnis et laudibus haec cantare, ubi laeta et prospera nuntiantur.

»Exaudi, Deus, deprecationem meam, intende orationi meae. A finibus terrae ad te clamavi.« Catholicae et universalis Ecclesiae vox est, quae a finibus terrae, id est ex omnibus mundi partibus se clamare dicit. Clamat autem et ille a finibus terrae, qui carnis voluptatibus et concupiscentiis in se finitis et superatis, laetus ad Dominum clamat, et gratias agit.

»Dum anxiaretur cor meum, in petra exaltasti me.« Cor Ecclesiae apostoli sunt, episcopi et doctores, quoniam in illis et sapientia, et voluntas, et consilium Ecclesiae continetur. Quando isti anxiabantur, [Col. 0916B] affligebantur, et duris suppliciis torquebantur et occidebantur, attamen a Christi fide separari non poterant; tunc tota Ecclesia, omnisque fidelium multitudo in petra exaltabatur et altis fidei radicibus firmabatur. »Petra autem,« ut dicit Apostolus, »erat Christus (I Cor. X, 4),« in cujus fide qui firmiter fundati sunt, ventorum impetus vincunt. Et multum quidem S. Ecclesia 422 in Christi fide firmabatur, quoniam suorum praedicatorum tantam constantiam intuebatur.

»Deduxisti me, quia factus es spes mea: turris fortitudinis a facie inimici.« Quotidie Ecclesia deducitur; quotidie enim justi, qui de hac vita exeunt, ad coelestia transferuntur. Sic sunt populi in Ecclesia, quasi in flumine; unde alii praecedunt, alii sequuntur, [Col. 0916C] nullique diutius in ea permanere possunt, et meliorem suae habitationis locum inveniunt; quoniam Dominus ipse sit fons unde procedunt. Habent ibi turrem munitam et fortem, ad quam nulli hostes accedere possunt [(612) 1Kb] ; unde et subditur:

»Inhabitabo in tabernaculo tuo in saecula: protegar in velamento alarum tuarum.« Hic quasi dicat: Longo tempore esse non possum; et super hoc, quoniam hic secura non sum, ibi habitabo per omnia saecula, et alarum tuarum protectione nihil erit quod me timere oporteat. Deus alas non habet, sed per ejus alas omnis illius protectio metaphorice significatur.

»Quoniam tu, Deus meus, exaudisti orationem meam: dedisti haereditatem timentibus nomen [Col. 0916D] tuum.« Hoc erat, inquit, quod ego orabam, hoc erat unde exaudiri desiderabam, ut ad illa tabernacula pervenirem, et illam haereditatem susciperem. Ecce, Deo gratias, exaudita sum, quia dedisti haereditatem timentibus nomen tuum. Idem igitur et per tabernacula et per haereditatem significatur.

»Dies super dies regis adjicies: annos ejus usque in diem generationis et generationis.« Rex noster Christus est, qui secundum divinitatem aeternus [Col. 0917A] est; secundum humanitatem vero temporalis, et paucorum annorum. Sed quia humanitas quando suos dies et suos annos habet, dies sibi super dies, et anni super annos additi sunt, id est temporales additi sunt super aeternos, ut simul sint temporales et aeterni. Sed secundum aliud temporales, et secundum aliud aeterni. Aeterni quidem neque initium, neque finem habent; temporales vero initium quidem habent, sed non finem. Haec, ut opinor, ad evincendos haereticos Propheta dicere voluit, qui Christi divinitatem et humanitatem male distinguere noverunt: quales Nestorius et Eutyches fuisse dicuntur. Dies igitur super dies regis, et annos super annos ejus adjicies, usque in diem saeculi, et usque in aeterna saecula.

[Col. 0917B] »Et ipse permanebit in conspectu ejus, et sedebit a dextris ejus.« Non Deus tantum, nec homo tantum, sed simul Deus et homo, et aeternus, et temporalis, per omnia saecula.

»Misericordiam et veritatem quis requiret eorum [(613) 1Kb] ?« Dixit modo superius quia dedit haereditatem timentibus nomen suum. Modo ostendit, quia cum haereditate dedit eis felicitatem. Et hoc est quod dicitur, »misericordiam et veritatem quis requiret eorum?« Nemo est in hac vita qui his duabus non indigeat, et has semper non requirat. Cui enim misericordia necessaria non est, ut quis de omnibus veritatem cognoscere possit? cum Apostolus dicat: »Videmus nunc per speculum in aenigmate; tunc autem facie ad faciem (I Cor. XIII, 12).«

[Col. 0917C] »Sic psallam nomini tuo, ut reddam vota mea de die in diem.« In hymnis titulatur psalmus iste, in hymnis finitur. Sic psallam, inquit, nomini tuo, Deus, omni tempore; sic cantabo, et sic te laudabo, ut per singulos dies reddam vota mea, et quotidie in hymnis, et psalmis et canticis spiritualibus compleam desideria cordis mei.



PSALMUS LXI. IN FINEM PRO IDITHUM PSALMUS DAVID.

Quid per Idithum, quod transiliens eos interpretatur, nisi perfectiores quosque in Ecclesia intelligere debeamus, qui sapientia, constantia, et fortitudine et religione alios transcendunt? Isti sunt, qui se Deo subjectos affirmant, qui non sunt parietes [Col. 0917D] inclinati, sed quasi turris fortissima contra omnes adversitates.

»Nonne Deo subjecta erit anima mea? ab ipso enim salutare meum.« Contra Judaeos, haereticos et tyrannos loquitur Ecclesia in persona perfectorum, qui eam blanditiis et persuasionibus, syllogismis et argumentationibus, minis et terroribus a Deo separare nituntur. Ipsa vero seipsam consolatur, et in secreto cordis loquitur, dicens: »Nonne Deo subjecta erit anima mea?« quia isti malitiosi suis eam erroribus subdere volunt. Ab ipso enim est omnis [Col. 0918A] salus mea, qui me suo sanguine salvavit, et a morte perpetua liberavit. Illi soli me obedire oportet, qui nobis quotidie in Evangelio dicit: »Nolite timere eos qui occidunt corpus, animam autem 423 non possunt occidere; sed potius eum timete qui potest corpus et animam perdere in gehennam (Matth. X, 28).« Hunc igitur timebo, huic per omnia subdita ero, et amplius ab eo non movebor cui fide et charitatis vinculis incessabiliter devincta sum. Et hoc est quod dicit:

»Etenim ipse est Deus meus, et salutaris meus, adjutor meus, non movebor amplius.« Semel, inquit, mota sum et bene mota, quia de tenebris transivi ad lucem, et de erroribus ad veritatem. Diabolum dereliqui, veni ad Christum: ipse enim [Col. 0918B] est Deus meus, qui suo sanguine me salvavit. »Adjutor meus« in tempore tribulationis, »non movebor amplius.« Cessate igitur, quoniam in vanum laboratis, qui me ab illo divellere et separare putatis.

»Quousque irruitis in homines?« Homines, inquit, sunt in quos irruitis, rationem habent, veritatem agnoscunt. Vos autem caeci estis, qui ligna et lapides pro Deo adoratis. Quousque irruitis in eos »tanquam parieti inclinato et maceriae depulsae?« Non sunt isti quales esse putatis; firmi sunt, stabiles sunt; occidi quidem possunt, sed moveri non possunt, et ideo interficitis universos; quia neminem illorum a Christi fide et dilectione separare valetis. De istis erat ille qui dicebat: »Certus sum autem, [Col. 0918C] quia neque mors, neque vita, neque altitudo, neque profundum, neque creatura aliqua poterit me separare a charitate Dei, quae est in Christo Jesu (Rom. VIII, 39).«

»Verumtamen honorem meum cogitaverunt repellere; cucurri in siti.« Quamvis, inquit, tales essent, illi tamen eos tentare non cessabant, et eos se posse decipere stultissime cogitabant. Honor sanctorum martyrum erat ipsa victoria, quia, si victi fuissent, omnem honorem amisissent. Sed illi tunc tanto desiderio currebant ad mortem, quanto aliquis valde sitiens currit ad aquarum fontem. Et hoc est quod dicitur »cucurri in siti.« Mori sitiebant, quia se per mortem ad aeternam vitam venire sciebant. »Ore suo benedicebant, et corde suo maledicebant.« [Col. 0918D] Adulatorum et deceptorum hominum proprium est aliud in re, et aliud in corde habere Unde et quidam ait: aliud in corde, aliud in lingua promptum habebant.

»Verumtamen Deo subjecta erit anima mea, quoniam ab ipso patientia mea.« Dicant quidquid velint, cogitent et faciant quod velint; maledicant et benedicant; quia eorum maledictiones et benedictiones pro nihilo duco; quoniam nullo ingenio, nulla calliditate animam meam a Deo separare valebunt. [Col. 0919A] Et hoc ideo, quoniam »ab ipso est patientia mea.« Neque enim aliter sancti tot tantaque tormenta pati potuissent, nisi eis tolerandi fortitudinem et patientiam Deus dedisset.

»Etenim ipse est Deus meus, et salutaris meus, adjutor meus, non emigrabo.« Hoc autem jam superius expositum est, quod ideo quoque repetitur, ut firmissime credatur.

»In Deo salutare meum et gloria mea: Deus auxilii mei, et spes mea in Deo est.« Ideo, inquit, salus mea, quia ipse me liberat, et salvat de omnibus angustiis meis. Unde et alibi ait: »In Deo faciemus virtutem, et ipse ad nihilum deducet inimicos nostros (Psal. LIX, 13).«---»Deus auxilii mei, et spes mea in Deo est.« Ipse, inquit, et Dominus, [Col. 0919B] et auctor est auxilli mei, quia ego aliunde auxilium non exspecto. »Auxilium meum a Domino, qui fecit coelum et terram (Psal. CXX, 2), et omnis spes mea in Deo est.«---»Spes autem non confundit (Rom. V, 5).«---»Beati omnes qui sperant in eo (Psal. XXXIII, 9).«---»Sperate itaque in eo, omnis conventus plebis; effundite coram illo corda vestra: Deus adjutor noster in aeternum.« Omnis fidelium multitudo, et quicunque in centro divitiarum spem non habetis, effundite coram illo corda vestra id est quidquid in corde habetis, illi revelate et manifestate. Et sicut scriptum est: »Confitemini alterutrum peccata vestra, et orate pro invicem, ut salvemini (Jac. V, 16).« Deo enim confiteris, quod ejus vicariis, id est episcopis et sacerdotibus, [Col. 0919C] confiteris. Celat autem Deo peccatum suum ille qui nullum poenitentiae signum ostendit. Maximum autem signum poenitentiae dolor et lacrymae sunt, et cordis compunctio, quia cor contritum et humiliatum Deus non spernit. Effundamus igitur coram eo corda nostra, quia Deus adjutor noster est. Quia jacentes eriguntur; vulnera ligat et sanat, et ovem perditam et inventam super humeros ipse ponit et reducit ad pascua.

»Verumtamen vani filii hominum mendaces filii hominum in stateris, ut decipiant ipsi de vanitate sua in idipsum.« Quamvis itaque Deus sua pietate et bonitate omnium in se sperantium adjutor sit; tamen filii hominum hoc non considerant, et de [Col. 0919D] tanti adjutoris misericordia diffidunt; qui nunquam deserit sperantes in se, et in sua vanitate persistunt, mendaciis et deceptionibus furtim, et per latrocinia sola terrena et transitoria quaerunt. Et hoc est quod ait: »Mendaces filii hominum in stateris.« Et mensura, pondus et statera eorum dolosa dicitur a Scriptura. Abominabilis est dolus. Illi quoque in stateris mendaces sunt qui injuste judicantes personam attendunt. Sive etiam in deceptionibus idem sunt, et ipsi qui in deceptionis magisterio non differunt. [Col. 0920A] Unde et subditur, »de vanitate sua in idipsum.«

»Nolite sperare in iniquitate. Et rapinas nolite concupiscere.« Hoc autem exponit: »Divitiae si affluant, nolite cor apponere.« Nam et Apostolus hoc dicit: »Praecipe divitibus hujus saeculi non superbe sapere, nec sperare in incerto divitiarum (I Tim. VI, 17).« Unde et Dominus ait: »Facite vobis amicos de mammona iniquitatis (Luc. XVI, 9);« ostende tales divitias iniquas esse, praesertim si de rapinis 424 et deceptionibus coinquinentur.

»Semel locutus est Deus. Duo haec audivi: quia potestas Dei est, et tibi, Domine, misericordia, quia tu reddes unicuique secundum opera sua [(614) 1Kb] .« Semel locutus est Deus, et secundo id ipsum non [Col. 0920B] repetit. Ille semel loquitur, cujus verbum firmum, stabile et immutabile est. Scilicet contra fallaces homines est qui semper suos variant sermones, ut quod potissimum quis dixerit, non facile interpretari valeat. Semel igitur locutus est Deus, quia sicut ipse ait: »Coelum et terra transibunt, verba autem mea non transibunt (Luc. XXI, 33).« Illo igitur loquente, dicit Propheta, sive Ecclesia: ego quidem duo haec audivi quia potestas et misericordia Dei est. Quae potestas? dicat ipse. »Potestatem, inquit, habeo ponendi animam meam, et iterum sumendi eam (Joan. X, 18).« Hanc potestatem nullus alius habuit, ut poneret animam suam quando vellet, et susciperet quando vellet. De misericordia vero quod attinet dicere? Si nimirum misericordiam [Col. 0920C] non habuisset, pro nobis mortuus non fuisset. Cum enim aliquando dixisset discipulis suis quia oporteret eum tradi et crucifigi; et beatus Petrus responderet: »Absit a te, Domine, non fiet istud!« ut hanc misericordiam se habere ostenderet respondit, dicens: »Vade post me, Satanas, quia non sapis quae Dei sunt, sed quae hominis (Matth. XVI, 23).« Haec sunt illa duo excellentissima quae, Domino loquente, Propheta se audivisse dicit. Quod autem sequitur, quia tu reddes singulis secundum opera eorum, ad potestatem refertur, ut qui bene tantam misericordiam habuit, potestatem illam quoque habuisse dubitari non possit. Nullus enim alius est qui reddere possit unicuique secundum opera sua, nisi solus Deus Pater, et Filius, et Spiritus sanctus. [Col. 0920D] Habuit igitur potestatem sicut voluit et ponendi et sumendi animam suam, qui habet potestatem reddere singulis secundum opera sua.



PSALMUS LXII. PSALMUS DAVID, CUM ESSET IN DESERTO IDUMAEAE. (I Reg. XXII, 25).

Idumaea terrena et sanguinea interpretatur. Significat autem mundum istum, qui maxima ex parte a terrenis et sanguineis habitatur. Ex eo igitur tempore [Col. 0921A] psalmus iste cantatur, et clare resonat in Ecclesia, ex quo Salvator noster coepit esse in deserto Idumaeae, id est in hoc mundo, vel in Judaea. De hoc deserto dicit Joannes Baptista: »Ego sum vox clamantis in deserto (Joan. I, 23).«

»Deus, Deus meus, ad te de luce vigilo [(615) 1Kb] .« »Nox, inquit, praecessit, dies autem appropinquavit (Rom. VIII, 12).«---»Venit lux vera, quae illuminat omnem hominem venientem in hunc mundum (Joan. I, 8).«---»Surge itaque, illuminare, Jerusalem, quia venit lumen tuum, et gloria Domini super te orta est (Isa. LX, 1).«---»Populus enim, qui sedebat in tenebris vidit lucem magnam (Isa. IX, 2).« A tempore itaque hujus lucis et hujus diei vigilat Ecclesia, secundum hoc quod Apostolus vigilare [Col. 0921B] praecepit. »Vigilate, inquit, et orate, state in fide, viriliter agite, confortamini in Domino; omnia vestra in charitate fiant (I Cor. XVI, 13).« Hic est modus vigiliarum. Sic et Dominus nos vigilare jubet, quia nescimus diem neque horam.

»Sitivit in te anima mea, quam multipliciter tibi caro mea.«---»Beati qui esuriunt et sitiunt justitiam, quoniam ipsi saturabuntur (Matth. V, 6).« Sitivit in te anima mea, id est amore et desiderio tui, te videre, ad te venire, tecum esse desiderans. Et hanc sitim patitur anima mea, caro vero multo majorem, utpote quae majoribus angustiis et tribulationibus premitur. Et hoc est quod ait: »Quam multipliciter tibi caro mea.« Hinc est enim quod Apostolus ait: »Vanitati enim creatura subjecta [Col. 0921C] est non volens, sed propter eum qui subjecit eam in spe; quia ipsa creatura liberabitur a servitute corruptionis in libertatem gloriae filiorum Dei (Rom. VIII, 10).«

»In deserto, et invio, et inaquoso, sic in sancto apparui tibi, ut viderem virtutem tuam et gloriam tuam.« Haec est igitur causa tantae sitis tantique desiderii. Quia sicut Apostolus ait: »Cum adhuc peccatores essemus, Christus pro impiis mortuus est (Rom. V, 8).« Si enim pro impiis mortuus est, per eum item justificati esse putamus. Sic igitur apparui tibi in deserto, et tale me tibi manifestavi inter impios et peccatores, ut virtutem tuam et gloriam tuam videre merear. Hanc virtutem [Col. 0921D] et hanc gloriam soli Christiani adhuc in hoc 425 mundo positi in speculo, id est per speculum et videre et cognoscere possunt. Caeteri vero non possunt. Istum speculum, imo speculum speculorum Salvator noster est, qui tales nos fecit, et sic mentis nostrae oculos illuminavit et purificavit, ut ejus virtutem et gloriam intelligere valeamus. Hanc autem virtutem et gloriam Petrus, Jacobus et Joannes prae caeteris videre meruerant, qui eum in monte transfiguratum viderunt (Matth. XVII). Erat autem mundus [Col. 0922A] iste, priusquam Dominus veniret, desertus et adeo derelictus, et sine via quae ad patriam duceret, et sine aqua sapientiae, quae nos lavaret et sanaret. Omnia autem haec, ut non ex suis meritis, sed ex sola Dei misericordia se habuisse ostenderet, subdidit, dicens:

»Quia melior est misericordia tua super vitas, labia mea laudabunt te.« Melior est misericordia Dei quam vita, quia et vitam dat, et multa alia super ipsam vitam, sine quibus misera est omnis humana vita. Unde et merito ab omnibus fidelibus suis laudandus est semper et glorificandus.

»Sic benedicam te in vita mea, et in nomine meo lavabo manus meas; sicut adipe et pinguedine repleatur anima mea.« Bonus adeps et bona pinguedo quibus anima impinguatur, per quae videlicet [Col. 0922B] fides, spes, et charitas, et caeterae virtutes significantur, sine quibus omnis anima tenuis et debilis misera est, et a suis adversariis se defendere non potest. Ut igitur tali adipe et tali pinguedine repleatur anima nostra, benedicamus et glorificemus Deum in tota vita nostra, et ad bonum opus faciendum levemus manus nostras, et quidquid facimus, in nomine Domini faciamus. »Et labia exsultationis laudabunt nomen tuum.« Sola labia sanctorum sunt labia exsultationis; quia quidquid dicunt, quidquid cantant et praedicant, et sibi ipsis, et credentibus et obedientibus gaudium pariunt, et exsultationem. Caetera vero labia non sunt exsultationis, sed potius tristitiae et moeroris, quae non docent nisi vanitatem, immunditiam et iniquitatem.

[Col. 0922C] »Sic memor fui tui super stratum meum, in matutinis meditabor in te.« Sic itaque memor fui tui usque nunc super stratum in matutinis, in omni tempore meditabor in te, ut adipe et pinguedine repleatur anima mea. Impii homines et peccatores in nocte et in tenebris sunt. Sancti vero in matutinis, utpote qui veritatis lumen vident et soli justitiae appropinquant. »Quia factus es adjutor meus [(615*) 1Kb] .« Merito itaque tui semper memor fui, et memor ero, quia ubique et in omnibus necessitatibus meis factus es semper adjutor meus.

»Et in velamento alarum tuarum exsultabo, adhaesit anima mea post te: me suscepit dextera tua.« Quid per alas Dei, nisi perfectiones intelligamus? [Col. 0922D] Tot sunt alae, quot sunt angeli et virtutes, sacrarum Scripturarum testimonia, quibus fideles suos protegit atque defendit. Inter has autem alas, charitas, pietas et misericordia mihi praecipue esse videntur. »Adhaesit anima mea post te, me suscepit dextera tua.« Non despexisti quid dicat anima mea, quae per fidem et dilectionem tibi adhaerebat, et post te tui amoris desiderio capta currebat; sed extendisti dexteram tuam, et suscepisti me, et de luto profundi extraxisti me.

[Col. 0923A] »Ipsi vero in vanum quaesierunt animam meam, introibunt in inferiora terrae, tradentur in manus gladii, partes vulpium erunt.« In vanum quidem, quia tu eam dextera tenebas, et defendebas et sub velamento alarum tuarum protegebas. Ipsi, inquit, quos melius tu nosti, inimici mei »in vanum quaesierunt animam meam, introibunt in inferiora terrae: tradentur in manus gladii, partes vulpium erunt.« Inferiora terrae loca poenarum sunt, ubi impii cruciantur. Sed per manus gladii quid, nisi omnia tormentorum genera significantur? Vulpes vero maligni spiritus sunt, fraudulenti semper, et deceptores, qui istos quidem in partes suscipient; quoniam agni ab haedis, et justi a peccatoribus dividentur.

»Rex vero laetabitur in Deo, laudabuntur omnes [Col. 0923B] qui jurant in eo, quia obstructum est os loquentium iniqua.« Judicatus est Christus, et damnatus, et crucifixus, sed secundum humanitatem. Judicabit igitur Christus, sed secundum humanitatem judicabit. »Pater enim non judicat quemquam, sed omne judicium dedit Filio (Joan. V, 22).« Ille judicabit, quibus potitur, quia »in nomine Jesu omne genu flectetur coelestium, terrestrium et infernorum (Philipp. II, 10).« Ille judicabit de quo dicitur: »Et videbit eum omnis oculus, et qui eum confixerunt (Zac. XII, 10; Joan. XIX, 37).« Neque enim divinitatem ipsam impii videre poterunt, qui vix ipsam humanitatem super solis radio glorificatam videbunt; quibus et dicetur: »Tollantur impii, ne videant gloriam Dei (Isa. XXVI, 10).« Sedebit igitur [Col. 0923C] Christus in judicio cum senatoribus terrae, et cum principibus populi sui, et tunc quidem laetabitur in Domino de tanta gloria divinitatis sibi concessa; quia, sicut alibi dicitur: »Magna est gloria ejus in saeculum saeculi,« tecum quoque laudabuntur omnes, qui jurant in eo. Quomodo laudabuntur? »Esurivi, inquit Dominus, et dedistis mihi manducare; sitivi, et dedistis mihi bibere; hospes fui, et collegistis me; infirmus, et visitastis me (Matth. XXV, 35).« Et istae quidem sanctorum laudes in Evangelio scriptae sunt; sed alias 426 futuras non dubitamus. Omnes autem Christiani in Domino jurant, et sine juramento ad fidem nemo suscipitur. Quomodo autem jurant, et quid jurent, notissimum est, et expositione non eget. »Quia obstructum est os loquentium iniqua.« Boni, [Col. 0923D] inquit, laudabuntur a Domino; mali vero a nullo laudabuntur; quia nemo erit, qui ad laudandum, vel excusandum vel defendendum os aperire audeat.



PSALMUS LXIII. IN FINEM, PSALMUS DAVID.

Hic, inquit, psalmus referatur in finem, id est ad Christum, in quo ipsius passionis mysterium continetur.

»Exaudi, Deus, orationem meam, cum tribulor, a timore inimici eripe animam meam.« Saepe jam diximus quia, quando Salvator noster aliquid orat, aliquid petit et aliqua re indigere videtur, totum ad humanitatem referendum esse. Ipsa quoque humanitas non pro se orat, sed pro nobis; quia quidquid [Col. 0924A] est in ejus voluntate, hoc est et in ejus potestate. Ipsum igitur orasse, voluisse fuit. Sed nos ejus voluntatem scire non possumus, nisi per orationem, quia neque nostras vicissim cognoscere possumus, nisi per allocutionem. Necesse itaque habuimus ut ejus voluntas diceretur nobis, quia aliter eam intelligere non poteramus. Est igitur Propheta internuntius inter nos et voluntatem Christi, quia quod ibi videt nobis annuntiat, atque ipsam voluntatem orantem introducit. Clamet igitur, et iterum clamet voluntas Christi, et Propheta nobis annuntiet hoc, quod vidit et audierit in voluntate Christi. »Exaudi, inquit, Deus, orationem meam,« et modo exaudi, quia modo tribulor, et a timore inimici eripe animam meam. Inimicus iste diabolus, et populus Judaicus intelligitur, [Col. 0924B] qui Christi animam auferre conabatur.

»Protexisti me a conventu malignantium, et a multitudine operantium iniquitatem.« Non habebat necesse diu orare, cujus voluntas tam subito exaudiebatur. Similiter enim in ipso erant et voluntas et voluntatis effectus; neque prius velle aliquid poterat, quam habere quod vellet. Quid enim est inter petitionem et exauditionem, nisi quia utrumque simul dici non potest? Statim enim, ut dixit, »a timore inimici eripe animam meam;« illico se exauditum esse ostendens, subdidit, dicens: »Protexisti me a conventu malignantium.« Poterat itaque Christi voluntas praecedere orationem, sed non praecedere exauditionem. Ille igitur qui antequam peteret exauditus erat, quid ei petere vel orare necesse [Col. 0924C] erat? »Protexisti me, inquit, a conventu malignantium, et a multitudine operantium iniquitatem;« quia nisi ego voluissem, nullam in me potestatem habere potuissent. Et ego quidem nihil passus sum, nisi quod volebam; quamvis illi multa fecerunt in me, quae facere non debuissent. Quae sint autem illa, Propheta narrante, audiamus.

»Quia exacuerunt ut gladium linguas suas, intenderunt arcum, rem amaram, ut sagittent in occultis immaculatum.« Propheta loquitur, et Christi passionem per ordinem narrat. »Exacuerunt, inquit, Judaei, ut gladium linguas suas,« quoniam communicato consilio ad Salvatoris nostri accusationem pariter se praeparaverunt. Intenderunt vero arcum, ut sagittent in occultis immaculatum; quoniam [Col. 0924D] inter se constituerunt, ut simul omnes una voce clamarent. De doloso arcu dolosae et iniquae sagittae jaculantur. De corde impio et iniquo, impia et amara sententia procedit. Maledictae linguae, maledicta manus, maledictae sagittae, quae tantum scelus facere non timuerunt. Quare quidem tentus est, quia consiliumillud iniquum perditionis et depravationis in secreto inventum est. Sagittae vero in manifesto missae sunt, quia palam, et cunctis audientibus et semel et iterum Crucifige acclamatum est. Quot fuerint voces clamantium, tot fuerunt et sagittarii sagittas illas mortiferas jaculantes. Sed melius sequentia manifestabunt.

»Subito sagitabunt eum, et non timebunt: firmaverunt [Col. 0925A] sibi sermonem nequam.« Subito sagittabunt eum, et quidem subito. Cum enim Pilatus dixisset, »quem vultis vobis de duobus dimitti, Barabbam an Jesum, qui dicitur Christus?« responderunt Judaei dicentes, »Barabbam.« Cumque ille dixisset: »Quid igitur faciam de Jesu, qui dicitur Christus?« illi subito sine consilio, sine ratione, sine criminatione, sine judicio, et legis sententia, et voluntate, quasi phrenetici et insani clamaverunt, dicentes, »Crucifigatur (Matth. XXVII).« Hoc est igitur quod ait, subito sagittabunt eum, quia non solum sagittaverunt; sed sicut modo diximus, subito et ante audientiam sagittaverunt eum. »Et non timebunt.« Miratur Propheta, non tantum quia hoc fecerunt, verum etiam quia facere non timuerunt. [Col. 0925B] Et pejus quidem est peccare cum audacia, quam cum timore. Et mirum valde, quod isti non timebant qui talem tantumque hominem morti condemnabant, quem immaculatum, sanctum et justum non dubitabant. Quem illis ipsis diebus viderant Lazarum jam quatriduanum a morte resurrexisse. Qui, ipsis videntibus, caecos illuminavit, leprosos 427 mundavit, paralyticos curavit, daemonia fugavit, et alia multa et stupenda inter eos operatus est quae sicut ipse nemo alius fecit. Quomodo ergo non timuerunt; »quia firmaverunt sibi verbum malum.« Multa viderat Propheta de Christi passione, et de Judaeorum impia machinatione, quae ipsi quoque evangelistae non narrant. Ostendit enim in iis verbis quia Judaei hoc verbum malum inter se firmaverant [Col. 0925C] et juraverant, quod Dominum et Salvatorem nostrum sine ulla retractatione interfecissent. Et ideo fortasse non timebant, quia si vicissim hoc perficere hortabantur, unde et simul consiliati erant.

»Disputaverunt ut absconderent laqueos: dixerunt: Quis videbit eos?« Disputaverunt, inquit, et inter se diutius tractaverunt quo eum dolo et falsis asertionibus convincere possent. Conjurati omnibus modis praevalere nitebantur contra quem injustam causam se habere sciebant. Quid enim nisi laquei erant omnes illae deceptiones, quas contra Salvatorem nostrum in abscondito machinabantur? Quas quidem tam sapienter, tam callide et astute facere arbitrabantur, ut nemo praeter se cognoscere [Col. 0925D] et intelligere posset. Et hoc est quod sequitur: »Dixerunt: Quis videbit eos?« Et ego e contra dico: quis ibi erat tam insipiens qui eos non cognosceret, et non videret quod omnia quaecunque faciebant dolose fraudulenterque agebant?

»Scrutati sunt iniquitatem, et defecerunt scrutantes scrutinio.« Scrutati, inquit, sunt, multumque in hoc laboraverunt, ut aliquam iniquitatem invenire potuissent quae deceptioni et accusationi apta esse videretur. Et scrutantes defecerunt, quia nihil tale in illo suo scrutinio invenire potuerunt. [Col. 0926A] Sic enim dicit evangelista, quia cum multi falsi testes accessissent adversus eum, novissime venerunt duo falsi testes, dicentes: Hic dixit: Possum destruere hoc templum manufactum, et in triduo excitabo aliud non manufactum (Matth. XXVI, 61). »Et non erat, inquit, conveniens testimonium illorum;« et sic quidem deficiebant omnes scrutantes scrutinio. Praevaluerunt tamen, et fallendo, mentiendo, decipiendo, damnando, Crucifige clamando, tandem ad mortem et ad crucem eum traxerunt. Et hoc est quod dicitur: »Accedet, inquit, homo ad cor altum, et exaltabitur Deus.« Accedit, inquit, homo ad crucem, et optime diximus: accedet homo, quia, cum simul Deus esset et homo, solus tamen homo crucifixus est. Accessit igitur [Col. 0926B] homo, sed non qualiscunque homo, sed cor altum, sublime et profundum, omnisque sapientiae et scientiae plenum, de quo Apostolus ait, quia in ipso requiescit omnis plenitudo divinitatis corporaliter (Coloss. II, 9). Hic est ille flos de quo Isaias ait; quia »in ipso requiescet spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI, 2).«---»Et exaltabitur Deus.« Hoc est enim quod ipse Dominus ait: »Sicut Moyses exaltavit serpentem in deserto; ita exaltari oportet Filius hominis (Joan. III, 14).« Quod Judaei intelligentes, dixerunt: »Quis est iste Filius hominis? nos audivimus ex lege, quia Christus manet in aeternum. Quomodo ergo tu dicis quia [Col. 0926C] oportet exaltari Filium hominis?« (Joan. XII, 34.) Exaltatus est igitur in cruce Dominus, ut, sicut ipse ait, omnia traheret ad seipsum. Quidam codices habent: »Accessit homo ad cor altum,« per quod intelligimus quia post Christi passionem liber apertus est qui septem sigillis signatus erat (Apoc. V, 3). Accessit homo ad cor altum, id est ad majorem et spiritualem intelligentiam. Et Deus exaltatus est in cordibus illorum, qui ad cor accedere meruerunt. In illorum corde exaltatur Deus qui, ejus altitudinem et magnificentiam bene et catholice intelligentes, eum sicut dignum magnificant et exaltant. Exaltatur autem et aliter Deus, quia tanto sublimius mentis nostrae intuitum fugit, quanto de eo subtilius cogitamus, et interioribus oculis eum videre [Col. 0926D] desideramus. Unde et in Canticis canticorum Ecclesiae dicitur: »Averte oculos tuos, quia ipsi me avolare facerunt (Cant. VI, 4).« Et Salomon dicit: »Tentavi sapientiam [(616) 1Kb] , et ipsa longius recedet a me (Eccle. VII, 24).« Moysique cum Dei faciem et majestatem videre optaret, dictum est: »Non videbit me homo, et vivet (Exod. XXXIII, 20).«

»Sagittae parvulorum factae sunt plagae eorum, et pro nihilo habuerunt.« Sagittae parvulorum, quia levi impetu feriunt, aut nullas, aut parvissimas plagas facere possunt [(617) 1Kb] . Talia autem computantur [Col. 0927A] a Domino omnia illa verba et insidiae Judaeorum, quia quantum ipse voluit et ipse permisit, tantum et non amplius adversus eum potuerunt. Pro nihilo igitur inutiliter et sine causa tales sagittas Judaei habuerunt, quibus contra Dei voluntatem nihil facere valuernut; sed potius semetipsos suis sagittis vulnerarunt. Et hoc est quod ait: »Contra eos linguae ipsorum.«

»Conturbati sunt omnes, qui videbant eos, et timuit omnis homo.« Isti sunt de 428 quibus in Evangelio dicitur quia »Omnis turba eorum qui simul aderant ad spectaculum istud, et videbant ea quae fiebant, percutientes pectora sua revertebantur (Luc. XXIII, 48).« Inter quos et centurio glorificabat Deum, dicens: »Vere justus erat homo [Col. 0927B] iste (Ibid., 47).«---»Stabant autem justi et noti ejus a longe, et mulieres quae secutae erant eum a Galilaea haec videntes (ibid., 49).«---»Omnes igitur conturbati sunt,« videntes eos tam crudeliter et impie agere. »Et timuit omnis homo;« et qui non timuit et de tanta crudelitate non doluit, diabolus fuit, et non homo. Et haec quidem de Salvatoris nostri passione dicta sint. Hic autem quid apostoli demum fecerint audiamus.

»Annuntiaverunt opera Dei, et facta ejus intellexerunt.« Hoc est enim quod in Evangelio dicitur: quia »profecti praedicaverunt ubique, Domino cooperante, et sermonem confirmante, sequentibus signis (Marc. XVI, 20).« Ipsi, inquit, annuntiaverunt opera Dei et mirabilia ejus, quae per seipsum et fideles [Col. 0927C] suos operatus est. Et omnes populi, tribus et linguae ea audientes facta ejus intellexerunt, et a sua infidelitate ad fidem conversi in Christum Dominum crediderunt.

»Laetabitur justus in Domino et sperabit in eo, et gloriabuntur omnes recti corde.« Amodo ergo laetabitur justus in Domino, qui prius in mundi hujus vanitatibus et voluptatibus laetabatur. Et sperabit in eo, qui antea sperabat in incerto divitiarum. »Et laudabuntur omnes recti corde.« Sicut omnes recti corde laudandi sunt; ita subdoli et fallaces reprobandi. Rectum cor ille habet qui a veritate et rectitudine non recedit; sicut e contra [Col. 0928A] illi pravum cor habent, qui illum sequuntur, de quo scriptum est:. »Quia ab initio mendax fuit, et in veritate non stetit (Joan. VIII, 44).«



PSALMUS LXIV. [(618) 2Kb] IN FINEM, PSALMUS DAVID. CANTICUM JEREMIAE ET EZECHIEL DE VERBO PEREGRINATIONIS QUANDO INCIPIEBANT PROFICISCI (IV Reg. XXIV, 14).

Hunc psalmum scripsit David de Babylonis captivitate, et dicit hunc esse canticum Jeremiae et Ezechiel, quoniam et ipsi de eadem captivitate scripserunt, et in ea fuerunt. Quod autem David prophetavit et scripsit, hoc Jeremias simul cum Ezechiele, sustinuit et vidit. Isti enim duo prophetae simul cum aliis in captivitatem ducti sunt, eosque consolabantur, [Col. 0928B] et aequo animo esse admonebant, et dicebant, post annos septuaginta duos in patriam eos redituros esse, et interim civitatem restaurandam, et templum reaedificandum, et hymnos et psalmos ibi canendos esse praedicabant. Hoc autem faciunt quotide episcopi et sacerdotes in Ecclesia, qui per duos illos prophetas significantur, et post annos septuaginta, omnes sanctos, qui in hujusmodi captivitate tenentur, ad patriam coelestis Jerusalem redituros esse confirmant. Quid enim per annos septuaginta, nisi totam hanc vitam praesentem intelligamus? Septies namque decem, vel decies septem, septuaginta, faciunt. Sed uterque ille numerus universitatem significat; quoniam et in decem omnes numeri, et id septem omnes dies continentur.

[Col. 0928C] »Te decet hymnus, Deus, in Sion, et tibi reddetur votum in Jerusalem.« Uterque populus loquitur de captivitate liberatus: alter Babyloniorum, alter daemoniorum. Quanto tempore (quasi dicat populus ille) in captivitate fui, non potui te laudare, quia et dura captivitate comprimebar, neque conveniens mihi videbatur ut cantarem canticum Domini in terra aliena. Nunc autem quia liberati sumus, multum decet ut laudes tuas et hymnos tuos cantemus, et clarissime resonemus tibi in Sion, et vota nostra, quae tibi vovimus in captivitate, nunc reversi, reddamus tibi in Jerusalem. Hoc ipsum dicere possunt illi quoque [Col. 0929A] qui per poenitentiam 429 sunt liberati, et sacramentis Ecclesiae reconciliati.

»Exaudi orationem meam, ad te omnis caro veniet.« Exaudi, inquit, orationem meam, ut totus mundus et purificatus veniam ad te, qui ex hoc multis modis me maculatum esse confiteor, et cognosco, quod tanto tempore inter homines iniquos, et inter vitia et peccata conversatus sum. Scio enim et certus sum quia omnis caro ad te veniet. Hoc est enim quod per prophetam Dominus ait: »Vivo ego, dicit Dominus, quia mihi curvabitur omne genu et confitebitur omnis lingua (Isa. XLV, 23).« Unde et Apostolus ait: »Omnes enim sive boni, sive mali astabimus ante tribunal Christi (Rom. XIV, 10).«

»Verba iniquorum praevaluerunt super nos, et [Col. 0929B] impietatibus nostris tu propitiaberis.« Ideo enim multa indiget purificatione multaque misericordia, quia verba iniquorum praevaluerunt super eum, et maculaverunt eum. Sed bonam spem habe, quia Dominus miserebitur ejus.

»Beatus quem elegisti et assumpsisti [(619) 1Kb] , inhabitabit in atriis tuis.«---»Multi sunt vocati, pauci vero electi (Joan. XIV, 2).« Sed beatus ille, quem Dominus sua pietate elegit, et de tanta hominum multitudine sibi assumpsit: iste enim perire non poterit, sed absque ulla dubitatione bona sibi praedestinata percipiet. Et iste quidem habitabit in tabernaculis ejus, et de quibus ipse Dominus ait: »In domo Patris mei mansiones multae sunt (Joan. XIV, 2).«

»Replebimur in bonis domus tuae, sanctum est [Col. 0929C] templum tuum, mirabile in aequitate.« Prius, inquit, quam veniamus ad illa tabernacula tua, ad quae utinam aliquando pervenire valeamus! replebimur hic in bonis domus tuae, per quam S. Ecclesia significatur. Sed quis enumerare valeat quae et quanta bona sunt in Ecclesia Dei, quibus quotidie fideles satiantur et implentur? Hic habemus omnes libros utriusque Testamenti: hic habemus, et multos alios, quos SS. Patres ediderunt nobis: hic habemus Christi corporis et sanguinis divitias et delicias inenarrabiles. Haec sunt igitur illa bona de quibus hic dicit: »Replebimur in bonis domus tuae,« de qua videlicet domo subditur: »Sanctum est templum tuum, mirabile in aequitate.« Non solum, inquit, illa superna tabernacula sancta sunt, [Col. 0929D] quibus utique nulla alia tabernacula comparari possunt. Sed etiam hoc templum Dei, quod in terris est sanctum et venerabile est. »Et mirabile in aequitate.« Vides, quia de aequitate laudatur Ecclesia; sed pauci sunt illi, ad quos laus ista pervenire videtur. Sic enim de ea dicitur, quia »non habet maculam neque rugam (Ephes. V, 27),« quod quidem si ad universitatem referatur, stare non potest.

»Exaudi nos, Deus salutaris noster, spes omnium finium terrae, et in mari longe.« Exaudi, inquit, nes, [Col. 0930A] Deus salutaris noster, cujus sanguine salvati et redempti sumus, in quo sperant, et per quem se ab omni malo liberari confidunt omnes fines terrae, per quos tota universalis et catholica Ecclesia significatur. Per eos vero, qui sunt in mari longe Scotos et Britannos, et alias maris insulas intelligere possumus.

»Praeparans montes in virtute tua, accinctus potentia, qui conturbas fundum maris, sonum autem fluctuum ejus quis sustinebit?« Tu, inquit, exaudi nos, qui praeparas montes in virtute tua, per quos apostolos et doctores intelligimus, qui sapientiae sermone et religione omnibus aliis sublimiores sunt [(620) 1Kb] . Hos autem praeparavit Dominus ad pugnandum et ad praedicandum, ad haereticos convincendum [Col. 0930B] et totum populum gubernandum et regendum. Est autem Dominus accinctus potentia, et tanta talique potentia, ut nemo sibi resistere valeat. Unde et alibi dicitur: »Accingere gladio tuo super femur tuum (Psal. XLIV, 4).« De talibus autem gladiis scriptum est: »Et gladii ancipites in manibus eorum (Psal. CXLIX, 6).« Unde et Apostolus ait: »Vivus est sermo Dei, et efficax, et penetrabilior omni gladio ancipiti (Hebr. IV, 12).« Ille igitur est accinctus potentia, qui tali gladio armatus est. Conturbat quoque Dominus fundum maris, sicut ipse per Isaiam dicit: »Ego Dominus qui conturbo mare, et intumescunt fluctus ejus (Isa. LI, 15).« Quid per mare nisi mundus iste significatur? De quo alibi dicitur: »Hoc mare magnum et spatiosum, illic reptilia, [Col. 0930C] quorum non est numerus (Psal. CIII, 25).« Audiamus ergo quomodo hoc mare conturbatur a Domino: »Veni, inquit, ignem mittere in terram; et quid volo, nisi ut accendatur?« (Luc. XII, 49.) »Non veni pacem mittere, sed gladium (Matth. X, 34).«---»Ex hoc erunt quinque in domo una, duo in tres, et tres dividentur in duos (Luc. XII, 52).« Sic igitur conturbat Dominus fundum maris, quando bonos separat a malis, et alios contra alios insurgere facit; dum alii justitiam impugnant, et alii usque ad mortem pro justitia pugnant. »Sonitum fluctuum ejus quis sustinebit?« Habet hoc mare et bonos et malos fluctus. Boni fluctus boni homines sunt, mali autem fluctus mali homines. Clamant [Col. 0930D] isti et illi, et tantum sonum multoties reddunt, ut se vicissim sustinere non valeant, nec isti, nec illi. Nam neque boni audire volunt fatuitates malorum, neque mali sustinere et recipere volunt salutiferas voces bonorum. 430 Fit autem multoties, ut illi qui sanctorum voces audire dedignantur, visis signis et miraculis, convertantur. Unde et subditur:

»Tnrbabuntur gentes, et timebunt omnes qui habitant fines terrae a signis tuis.« Videntes enim signa quae sancti apostoli faciebant, iidem ipsi qui prius eorum praedicationem deriserunt, mox conturbati [Col. 0931A] et in admirationem conversi, Christum timere incipiebant; in cujus nomine tam mira et stupenda fieri videbant.

»Exitus matutini, et vespere delectabis. Bonus exitus, in quo Dominus delectatur. Et alius quidem fuit exitus Israel de Aegypto, et domus Jacob de populo barbaro. Delectatur itaque Dominus exitus illorum qui exeunt et fugiunt de coetu malorum. Matutinus est ille exitus qui cito vel in primaeva aetate fit: vespere autem qui sero vel ultima aetate fit. Omnes tamen recipit Deus, et primis et novissimis denarium tribuit. Recordare illius Evangelii, in quo paterfamilias conducit operarios in vineam suam (Matth. XX, 1).«

»Visitasti terram, et inebriasti eam, multiplicasti [Col. 0931B] locupletare eam.« Miratur Propheta de tam subita omnium gentium conversione, et de tanto populo undique ad Ecclesiam confluente. Atque in hoc non immerito terram a Deo visitatam esse dicit. Unde est etiam illud: »Benedictus Dominus Deus Israel, quia visitavit, et fecit redemptionem plebis suae (Luc. I, 68).« Inebriavit autem Deus terram ab ubertate domus suae, et torrente voluptatis suae potavit eam, per quod nimirum S. Spiritus gratias intelligimus, quibus Ecclesia inebriata omnibus linguis loquitur, et omnes Scripturas exponit, et terrenorum omnium oblita a stultis hominibus, non ebria tantum, sed etiam insana esse putatur. Bona ebrietas quae sic homines convertere potest. Sed quid est: »Multiplicasti locupletare eam«, nisi multipliciter [Col. 0931C] locupletasti eam? Multipliciter quidem; quia sapientia et scientia, fortitudine et pietate, virtutibus et honestate, gloria et honore, et omnibus bonis quae a viro justo desiderari possunt.

»Flumen Dei repletum est aqua; parasti cibum illorum, quia ita est praeparatio ejus.« Quid mirum, inquit, si terra inebriata est, quae tanto flumine irrigatur? Hoc est illud flumen de quo alibi dicitur: »Fluminis impetus laetificat civitatem Dei (Psal. XLV, 4).« Et hoc quidem flumen repletum est aqua, quia septem sunt gratiae Spiritus sancti, de hoc uno flumine procedentes, quibus omnes habitantes in terra reficiuntur et satiantur. Unde et subditur: »Parasti cibum illorum, quia ita est praeparatio [Col. 0931D] ejus.« Haec aqua, et cibus, et tota refectio est. Et hunc praeparavit Dominus cibum sanctorum suorum, quia sine hoc cibo ad tantum laborem tolerandum praeparari non possent.

»Rivos ejus inebrians, multiplicans generationes ejus, in stillicidiis suis laetabitur, dum exoritur [(621) 1Kb] .« Habet et haec aqua suos rivos per quos assidue currit, et fluit. Isti autem sunt episcopi et sacerdotes qui omnibus aliis necessaria subministrant, et ad quos, quasi ad rivos, sua vascula deferentes, alii plus, alii minus, pro sensus capacitate, inde suscipiunt. Dicatur ergo; Tu, Domine, [Col. 0932A] parasti hanc aquam cibum illorum, rivos ejus inebrians, et multiplicans generationes ejus, quod utique non fecisses, nisi ejus rivos inebriasses, et ejus generationes multiplicasses. Si enim in rivis non inveniretur, ubi haec aqua quaereretur? Sed quia rivi ebrii sunt, quicunque eam quaerunt, paratam inveniunt. Multiplicat autem Dominus hujus aquae generationes, quia multi et innumerabiles sunt, qui quotidie ex ea renascuntur, nullus enim in Ecclesia est qui inter ejus generationes non computetur. Et divites, et pauperes, et quicunque in Ecclesia sunt, omnes ejus filii sunt. »Nisi enim quis renatus fuerit ex aqua et Spiritu sancto, non intrabit in regnum Dei (Joan. III, 5).« Aqua igitur est quae foris, et aqua quae intus homines lavat: sed altera videri [Col. 0932B] potest, altera vero videri non potest. »In stillicidiis suis laetabitur, dum exoritur.« Statim, inquit, ut haec aqua a flumine suboritur et derivatur, in stillicidiis suis laetatur. Eos quos rivos superius dixerat, nunc stillicidia vocat. Quamvis per stillicidia illi qui rivis inferiores et minoris meriti sunt convenienter intelligi possunt. Quicunque igitur ille est in quem defluit aqua Spiritus sancti, statim in ipso exortu spirituali laetitia laetificatur.

»Benedicens coronae anni benignitatis tuae, et campi tui replebuntur ubertate.« Et hoc quidem superioribus jungitur, et tale est ac si diceret: Tu quidem rivos ejus inebrians, et generationes multiplicans, et coronam benedicens, facis ea quae superius dicta sunt. Annus autem benignitatis Dei ex eo [Col. 0932C] tempore coepit, ex quo Salvator noster in hunc mundum venit. De quo anno ipse Dominus ait: »Spiritus Domini super me, propter quod unxit me, evangelizare pauperibus misit me, praedicare captivis remissionem, caecis visum, et annum acceptabilem Domino (Luc. IV, 18).« De quo et Apostolus dicit: »Ecce nunc tempus acceptabile, ecce nunc dies salutis (I Cor. VI, 2).« Totus autem hic annus coronatus est, quia quotidie fideles contra vitia et malignos spiritus praeliantur, vincunt et coronantur. 431 »Nemo autem, dicit Apostolus, coronabitur, nisi legitime certaverit (II Tim. II, 5).« Omnes autem anni usque ad hunc annum sub maledictione fuerunt; sed iste annus, et corona hujus anni Christi benedictionem suscipere meruit. Notandum [Col. 0932D] tamen quod non annum, sed anni coronam Dominus hic benedicere dicitur, per hoc solos pugnatores et victores hanc benedictionem habere intelligamus. »Et campi tui replebuntur ubertate.« Campi Dei, singulae Ecclesiae sunt utriusque Testamenti fecunditate, et sancti Spiritus ubertate omniumque virtutum abundantia repletae. Sterilis erat omnis terra quae in primo homine maledicta fuerat; sed in Salvatore nostro benedictionem simul et fecunditatem accepit.

»Pinguescent fines deserti, et exsultatione colles [Col. 0933A] accingentur.« Per fines deserti illos intelligimus qui, quamvis deserto propinqui sint, in deserto tamen non sunt; quoniam et si inter alios conversantur, malos tamen non imitantur. Isti autem pinguescent, illa videlicet pinguedine de qua in alio psalmo dicitur: »Sicut adipe et pinguedine repleatur anima mea (Psal. LXII, 6).« Et illi quidem fines, qui sic pingues sunt, omnis boni operis fructificatione uberes sunt. »Et exsultatione colles accingentur,« per quos omnes illos intelligere debemus, quos religione, virtute et sanctitate excellentiores in Ecclesia esse videmus. Isti autem accincti sunt exsultatione, quia optimos gladios habent, quibus suos jugulant inimicos. Beati qui talibus gladiis sunt accincti, taliterque ad praeliandum parati.

[Col. 0933B] »Induti sunt arietes ovium [(622) 1Kb] , et convalles abundabunt frumento; etenim hymnum dicent.« Videtur hoc in loco illos arietes excludere, qui steriles sunt, et ovibus ad filiorum progeniem utiles non sunt. Illi igitur arietes, illi totius gregis doctores, et principes gloria et honore, veste nuptiali et stola immortalitatis induti sunt, qui verbo praedicationis insistunt, multosque filios Domino generant.

»Et convalles abundabunt frumento.« Quid enim per convalles, nisi humiles, mites, simplices, mansuetos et totam fidelium multitudinem intelligamus? Qui aliunde, id est ab Ecclesiae cultoribus, episcopis videlicet et sacerdotibus, verbi Dei sementem suscipientes, frumentum boni operis, laudis et jubilationis abundanter Domino reddunt. Unde et subditur: [Col. 0933C] »Etenim clamabunt, et hymnum dicent.« Hoc est ergo frumentum quod convalles Domino reddunt, et hic est fructus labiorum confitentium nomini ejus. Nihil enim est in quo Deus amplius delectetur, quam in sacrificio laudis et jubilationis.



PSALMUS LXV. IN FINEM: PSALMUS DAVID. CANTICUM RESURRECTIONIS.

De illa resurrectione loquitur de qua Apostolus dicit: »Si consurrexistis cum Christo, quae sursum sunt quaerite, ubi Christus est in dextera Dei sedens (Coloss. III, 1).« Qui vult resurgere, ut prius moriatur, necesse est. Unde et Apostolus ait: »Mortuus sum mundo (Rom. VII, 10).« Ipse autem seipsum resurrexisse, ait: »Vivo ego, jam non ego, vivit vere in me Christus (Galat. II, 20).« Et alibi: »Insipiens, [Col. 0933D] inquit, tu quod seminas non vivificatur, nisi prius moriatur (I Cor. XV, 36).« Bene igitur resurgit, qui vivus moritur, et Deo vivit, quales isti sunt qui in hoc psalmo jubilant et psallunt.

»Jubilate Deo, omnis terra, psalmum dicite nomini ejus, date gloriam laudi ejus.« Ecclesia loquitur, et hortatur omnem terram ad laudem Dei et jubilationem. Jubilatio ineffabile gaudium est quod de amore Dei in mente habetur. Psalmum dicere est in [Col. 0934A] psalterio cantare. In psalterio vero ille cantat, qui decem cordas sonat et tangit, id est, decem legis mandata custodit: »Jubilate, inquit, Deo, omnis terra;« ipse sit gaudium vestrum, et vita vestra: »Psalmum dicite nomini ejus,« ut quaecunque facitis, in ejus nomine faciatis. Date gloriam nomini ejus, ut jubilatio vestra, et cantatio vestra gloriosa et laudabilis fiat. Deum laudare quilibet potest, sed laudi gloriam dare perfectorum est, qui ea quae cantant opere compleant. Et tales quidem bene psalmos dicunt, et bene in psalterio cantant, dulcemque et bene convenientem omnium chordarum sonitum reddunt.

»Dicite Deo: Quam terribilia sunt opera tua: in multitudine virtutis tuae mentientur tibi inimici [Col. 0934B] tui.« Hoc est enim quod Apostolus ait: »Nunquid dicit figmentum ei, qui se finxit, cur me fecisti sic? An non habet potestatem figulus luti aliud facere vas in honorem, et aliud in contumeliam?« (Rom. IX, 20.) »O altitudo divitiarum sapientiae 432 et scientiae Dei, quam incomprehensibilia sunt judicia ejus, et investigabiles viae ejus!« (Rom. XI, 33.) Hoc nobis sufficiat, admiremur opera et judicia Dei, non ea discutiamus quae supra nos sunt nostramque scientiam excedunt. »In multitudine virtutis tuae mentientur tibi inimici tui.« Hoc autem tale ac si diceret: Propter multitudinem virtutis et fortitudinis tuae, non dimittent, quin tibi mentiantur inimici tui.

»Omnis terra adoret te, et psallat tibi, psalmum [Col. 0934C] dicat nomini tuo, Altissime.« Dignum est ut omnis creatura eum adoret a quo facta est. »Scriptum est enim: Dominum Deum tuum adorabis, et illi soli servies (Matth. IV, 9).« Quid sit autem psallere, et psalmum dicere, superius diximus.

»Venite, et videte opera Domini, quam terribilis in consiliis supra filios hominum.« Venite, inquit, et videte opera Domini, quae inferius in hoc psalmo continentur, et considerate quam terribilis et quam metuendus est in consiliis et in voluntatibus suis, de omnibus quae agit supra filios hominum. Et quia ea comprehendere non valemus, sint tantum nobis in admiratione et gratiarum actione.

»Qui convertit mare in aridam, et flumina pede pertransibunt, ibi laetabimur in idipsum [(623) 1Kb] .« [Col. 0934D] Per mare mundum, per aridam vero Ecclesiam intelligamus. Illud procellis et tempestatibus erigitur; haec firma semper et stabilis manet. Convertit autem mare in aridam, quando gentiles et idololatrae ad Ecclesiam transeunt et Christianorum fidem suscipiunt. Per flumina vero, quia aquae multae, populi multi, diversae hujus mundi gentes et nationes significantur. Quae autem flumina pede transire possumus, ea ingredi non timemus. Quando igitur sancti praedicatores, [Col. 0935A] episcopi et sacerdotes secure et sine timore in populis praedicant, tunc dicere possumus quia per flumina pede transeunt. »Ibi laetabimur in idipsum.« Ubi prius erat timor, ibi laetitia nuntiatur. Ibi ergo, id est in populis qui per flumina significantur, laetantur modo sancti in idipsum, id est simul et communiter omnes. Omnium communis laetitia est, quia una fides omnium est, nullus nulli contradicit, sed omnes pariter Christum laudant et benedicunt. De quo subditur.

»Quia dominatur in virtute sua in aeternum; oculi ejus super gentes respiciunt: qui in ira provocant, non exaltentur in semetipsis.« Solus Deus propria virtute dominatur, quia omnipotens est et nullius eget auxilio. Unde et alibi dicitur: »Dixi Domino: [Col. 0935B] Deus meus es tu, quoniam bonorum meorum non eges (Psal. XXV, 2).« Dominatur autem in aeternum, quia »regni ejus non erit finis (Luc. I, 34).« »Oculi ejus super gentes respiciunt,« ut eas custodiat, et ab omnium inimicorum defendat insidiis. De Judaeis autem quid dicis? »Qui in ira provocant, non exaltentur in semetipsis.« Haec est illa domus exasperans, pro qua Propheta orare prohibetur. Videant igitur isti furibundi provocatores et praevaricatores, ut non exaltentur in semetipsis, id est in virtute et fortitudine sua, quia sublata est illis omnis fortitudo eorum et gloria. Videmus itaque quia Judaei abjiciuntur, et gentes eliguntur, ut adimpleatur quod scriptum est: »Vocabo non plebem meam plebem meam, et non dilectam dilectam, et non misericordiam [Col. 0935C] consecutam misericordiam consecutam (Rom. IX, 25);« et quibus dictum fuerat, »non populus meus vos,« illi vocantur filii Dei vivi. Et hoc est quod superius dixerat: »Venite, et videte opera Domini, quam terribilis in consiliis super filios hominum.«

»Benedicite, gentes, Deum nostrum, et obaudite vocem laudis ejus.« Vos, inquit, gentes, quae a Domino electae et in haereditatem vocatae estis, »benedicite Dominum Deum nostrum, et auditam facite vocem laudis ejus.« Sic enim in alia translatione habetur. Quid est autem auditam facite vocem laudis ejus, nisi ea praedicare, et annuntiare ea quae pertinent ad gloriam ejus? Quod autem hic dicitur: »obaudite vocem laudis ejus,« sic videtur esse dictum, [Col. 0935D] ac si dixisset: Quando laus ejus annuntiatur, vos e contra ad audiendum et obediendum estote parati. Unde obedire, quasi obaudire dicitur.

»Qui posuit animam meam ad vitam, et non dedit commoveri pedes meos [(624) 1Kb] .« Ecclesia una est, et ipsa pro omnibus loquitur. Vivunt igitur omnium fidelium animae, si Ecclesiae anima vitam habet. Pedes quoque omnium fidelium firmi stant, si Ecclesiae pedes non moventur. Pedes autem ejus sunt fides, constantia, et bona intentio.

»Quoniam probasti nos, Deus, igne nos examinasti, [Col. 0936A] sicut igne examinatur argentum.« Et in hac quidem examinatione quales isti pedes fuerint, satis probatum est; nisi enim firmi fuissent, in tanto discrimine stare non potuissent. In igne igitur quasi argentum examinati sunt sancti, per quem videlicet ignem omnia tormentorum genere significantur.

»Induxisti nos in laqueum, posuisti tribulationes 433 in dorso nostro, imposuisti homines super capita nostra.« Hoc facere dicitur Dominus, quod cum prohibere possit, fieri permittit. Unde, et quotidie dicimus: »Et ne nos inducas in tentationem (Matth. VI, 13):« non quod ipse inducat, sed quia induci non prohibet. Laqueus iniquorum, omnis illorum fraudulenta deceptio et violentia est quibus viros justos capiunt et tenent suaeque [Col. 0936B] subjiciunt potestati. Imposuit autem tribulationes super dorsa illorum, quia et verberibus eos et multis modis affligi permittit. Unde et Apostolus de seipso dicit: »Ter virgis caesus sum, et a Judaeis quinquies quadragenas una minus accepi (II Cor. II, 25).« Super capita vero eorum homines imposuit, vel spiculatores ad decollandum, vel qui quolibet alio modo eorum capitum haberent potestatem.

»Transivimus per ignem et aquam, et induxisti nos in refrigerium.« Omnia, sicut diximus, tormentorum genera per ignem et aquam significantur. Sed inducti sunt in refrigerium, quia statim ut eorum animae, quae de corpore exibant, in supernae beatitudinis gloriam introducebantur.

[Col. 0936C] »Introibo in domum tuam, in holocaustis; reddam tibi vota, quae distinxerunt labia mea.« Holocausta, inquit, offeram, atque per ipsa in domum tuam introibo. Holocaustum autem totum incensum interpretatur. Ille igitur offert holocaustum qui seipsum totum Domino immolat, paratus per omnia ejus facere voluntatem.

»Reddam tibi vota mea, quae distinxerunt labia mea.« Quaecunque, inquit, in corde meo facere disposui de tuo servitio, omnia reddam, et nihil praetermittam.

»Haec locutum est os meum in tribulatione mea. Holocausta medullata offeram tibi cum incenso et arietibus, offeram tibi boves cum hircis.« Solent homines in angustiis et tribulationibus positi et [Col. 0936D] plura et majora vota vovere. Haec, inquit, vota tibi persolvam, quae locutus est os meum. Os interioris hominis, illud os est quod tibi soli loquitur, et a te solo sub silentio auditur. Holocausta medullata, inquit, holocausta plena, integra, laeta et pinguia, et in nullo diminuta offeram tibi. Talis est illa hostia de qua Apostolus ait: »Obsecro vos per misericordiam Dei ut exhibeatis corpora vestra hostiam viventem, sanctam, Deo placentem, rationabile obsequium vestrum (Rom. XII, 1).« Offertur autem holocaustum cum incenso in odorem suavitatis, ut Domino placeat. [Col. 0937A] Sicut illa de quibus legitur: »Odoratusque est Dominus odorem suavitatis (Gen. VIII, 21).« Hoc incensum offerebat Zacharias pater Joannis Baptistae, de quo legitur: »Qui sorte exiit, ut incensum poneret in ordine vicis suae (Luc. I, 9).« Unde et in Apocalypsi dicitur: »Quia stetit angelus juxta aram templi, et data sunt ei incensa multa, ut adoleret ea ante altare aureum, quod est ante conspectum Domini (Apoc. VIII, 3).« Offeruntur autem et arietes in hoc holocausto, per quos apostolos intelligimus totius ecclesiastici gregis patres, et ductores et principes [(625) 1Kb] . Offeruntur autem et boves, episcopi videlicet et sacerdotes, a quibus ager Dei colitur, et aratur et ad verbum vitae suscipiendum praeparatur. Hirci quoque in hoc holocausto Domino offeruntur, [Col. 0937B] per quos peccatores significantur, dura poenitentia mundati et sanctificati. Valde medullatum est illud holocaustum, in quo talia et tanta offeruntur. Cum tali itaque holocausto mater nostra sancta Ecclesia in domum Dei se intraturam esse promittit, quoniam omnes istos in gaudio et exsultatione Domino praesentabit. Hoc significavit sacrificium Noe, in quo de omnibus animalibus mundis aliquod immolatum est.

»Venite, et audite me, et narrabo vobis, omnes qui timetis Deum, quanta fecit animae meae [(626) 1Kb] .« Omnes ad audiendum invitat, ut exemplo sui ad Dei amorem provocet et incendat, qui tanta bona fecit diligentibus se.

»Ad meipsum ore meo clamavi, et exsultavi sub [Col. 0937C] lingua mea.« Ore, inquit, meo, ore cordis, ore interioris hominis clamavi ad Dominum; et exsultavi sub lingua mea; id est in silentio cordis mei, cujus exsultatio intus est, neque voce manifestatur. Quae enim exsultatio sub lingua est, in corde latet, quae vero in lingua est, foris auditur.

»Iniquitatem si aspexi in corde meo, non exaudiet Deus.« Hoc autem tale est ac si diceret: Si vis exaudiri, sit munda et pura oratio tua, et de his et pro his ora quae spectant ad salutem animae tuae Hoc est enim quod in Evangelio Dominus ait: »Si quid petieritis Patrem in nomine meo, dabit vobis (Joan. XIV, 13).« Qui autem aliter petunt, etsi multoties accipiant quod petunt, non tamen exaudiuntur [Col. 0937D] a Domino, quia Dominus nescit dare, nisi bona data filiis hominum.

»Propterea exaudivit me Deus, et intendit voci deprecationis meae.« Propterea, inquit, quia non aspexi iniquitatem in corde meo, ut ea mihi concedi peterem et desiderarem quae ad iniquitatem pertinent, [Col. 0938A] exaudivit me Deus, et fecit 434 mihi secundum desideria cordis mei.

»Benedictus Dominus, qui non amovit deprecationem meam (ubauditur a se) et misericordiam a me.« Si amovisset, non exaudivisset [(627) 1Kb] .



PSALMUS LXVI. IN FINEM IN HYMNIS PSALMUS CANTICI DAVID.

In finem hic psalmus referatur, in hymnis et laudibus cantetur. Psalmus cum cantico operationem cum laude significat. Multi habent canticum, qui psalmum non habent, quia laudem habent sine operatione.

»Deus misereatur nobis, et benedicat nos, illuminet vultum suum super nos, et misercatur nostri« Ecce, inquit, sicut in sequentibus legitur, »terra [Col. 0938B] nostra dedit fructum suum.« Et Virgo mater peperit Salvatorem. Et ideo »benedicat nos Deus, Deus noster, benedicat nos Deus.« Ter in loco dicitur Deus, quia Deus est Pater, Deus est Filius, Deus est Spiritus sanctus, et ideo non pluraliter, sed singulariter dicitur, »benedicat nos Deus.« Totus mundus sub maledicto erat, sed veniente Christo benedictionem accipere meruit. Ipse est enim, de quo ad Abraham Dominus ait: »In semine tuo benedicentur omnes gentes (Act. III, 25).« Et Apostolus: »Christus, inquit, Jesus nos redemit de maledicto legis, factus pro nobis maledictum (Gal. III, 13).« Hinc est itaque quod modo Ecclesia dicit: »benedicat nos Deus, Deus noster, benedicat nos Deus.« Bene autem dixit Deus noster, quia non [Col. 0938C] Judaeorum Deus tantum, sed omnium gentium, et Deus, et Dominus et Salvator est. Unde et convenienter subditur: »Et metuant eum omnes fines terrae.« Hic igitur Deus noster misereatur nobis et benedicat nos, qui ad hoc venit, ut misericordiam faciat, et tantam misericordiam, quantam nec dicere, nec cogitare valemus. Unde et alibi dicitur: »Misericordia Domini plena est terra (Psal. XXXII, 5).«--- »Illuminet vultum suum super nos, et misereatur nobis.« Vultum, inquit, suum super nos illuminet, hilarem et laetam faciem nobis ostendat, ut per hoc omnem iram et indignationem fugatam esse intelligamus, et ejus gratiam, et bonam voluntatem nos habere sciamus. Sive etiam, »illuminet vultum suum super nos;« ut qui ad ejus imaginem et similitudinem [Col. 0938D] reformemur. Huc usque in tertia persona locutus, nunc ad ipsum Patrem apostrophem facit, et caetera quae sequuntur ad secundam personam loquitur.

»Ut cognoscamus in terra viam tuam, in omnibus gentibus salutare tuum.« Ipse, inquit, quem terra [Col. 0939A] nostra dedit et quem virgo Maria genuit, ipse misereatur nobis et benedicat nos, ut eumdem ipsum cognoscere valeamus, qui vita nostra est et salutare nostrum. Hunc enim soli Christiani cognoscunt, et quantae bonitatis et misericordiae sit, soli Christiani intelligunt. Est autem Christus via Patris, quia per ipsum venitur ad Patrem. Unde ipse ait: »Ego sum via, veritas et vita. Nemo venit ad Patrem, nisi per me (Joan. XIV, 6).« Est autem et salutare, quia per ipsum ubique gentium salutem operatur. Hoc est enim salutare de quo alibi dicitur: »Notum fecit Dominus salutare suum (Psal. XCVII, 2).« Et Jacob patriarcha: »Salutare, inquit, tuum exspectabo, Domine (Gen. XLIX, 18).« De quo modo hic dicitur: »In omnibus gentibus cognoscatur, et manifestetur [Col. 0939B] nomen tuum [(627*) 1Kb] .« Sed quare dicitur »in terra,« nisi quia in terra et in carne cognitus est, qui in suae divinitatis potentia videri non poterat? Et Judaei quidem eum videntes non cognoverunt, quia solam terram viderunt.

»Confiteantur tibi populi, Deus, confiteantur tibi populi omnes.« Quia, inquit, in omnibus populis et in cunctis gentibus apostolica praedicatione et miraculorum admiratione salutare tuum, Domine, manifestatum est; amodo confiteantur tibi populi, Deus, confiteantur tibi populi omnes, quem soli Judaei usque nunc confiteri et laudare solebant; siquidem »notus in Judaea Deus, in Israel magnum nomen ejus (Psal. LXXV, 2).« Nunc autem illis solis a laude et confessione cessantibus, omnes gentes et [Col. 0939C] omnes populi te confitentur.

»Laetentur et exsultent gentes, quoniam judicas populos in aequitate, et gentes in terra dirigis.« Laetentur, inquit, et exsultent gentes, quia bonum judicem habent, qui non quaerit occasiones, ut eas damnet et perdat (hoc enim judex illorum humani generis inimicus facere solebat), sed potius hoc quaerit ut eis misereatur et ut eas dirigat in via veritatis.

»Confiteantur tibi populi, Deus, confiteantur tibi populi omnes.« Pauci sunt, inquit, quos amisisti, et innumerabiles sunt quos filii tui sanguine acquisisti et redemisti. Pauci sunt Judaei ad omnium gentium comparationem; multi sunt qui ubique se praeparant ad laudes tuas et ad gratiarum actionem. [Col. 0939D] Taceant igitur Judaei, quia et pauci et indigni sunt qui laudes tibi dicere debeant, et »confiteantur tibi 435 populi, Deus, confiteantur tibi populi omnes [(628) 1Kb] .«

(Reliqua psalmi hujus desunt tum in editione cum in mss.)



PSALMUS LXVII. IN FINEM PSALMUS CANTICI DAVID.

In hoc psalmo cantat ipse propheta David; sed quoniam de Christo et de Ecclesia loquitur, ideo »in finem« praeposuit.

[Col. 0940A] »Exsurgat Deus, et dissipentur inimici ejus et fugiant a facie ejus qui oderunt eum.« Exsurgat, inquit, Deus, in adjutorium fidelibus suis, exsurgat et Christus a mortuis, quem Judaei stulti et vani, quasi eum retinere valeant, clausum in sepulcro custodiunt [(629) 1Kb] . Et dissipentur inimici ejus, per quos Judaeos et malignos spiritus intelligimus. Isti sunt de quibus alibi dicitur: »Dissipati sunt, nec compuncti (Psal. XXXIV, 16).«---»Et fugiant a facie ejus, qui oderunt eum.« Quis dubitat malignos spiritus tunc fugisse (si tamen fugere potuerunt) quando Christus Dominus ad inferos descendit, et sanctorum animas, quae ibi captivae detinebantur, eripuit? Fugiunt Judaei usque hodie a facie ejus, quia a sua malitia excaecati, neque videre eum, [Col. 0940B] neque cognoscere volunt. Sed haec in judicio plenius fient, quando a facie ejus cum dedecore expulsi, mittentur in ignem aeternum.

»Sicut deficit fumus, deficiant: sicut fluit cera a facie ignis, sic pereant peccatores a facie Dei.« Deficit fumus, dum a terra exaltatur et altius elevatur; sic Judaei et omnes superbi in sua exaltatione deficiunt et pereunt. »Sicut fluit cera a facie ignis,« etc. Sic pereant, ut semper ardeant, et suiipsius illi aeterno et inexstinguibili igni nutrimentum praebeant.

»Et justi epulentur, et exsultent in conspectu Dei, et delectentur in laetitia.« Eputentur, inquit, justi nunc quidem in azymis sinceritatis et veritatis; postea vero deliciis ineffabilis satietatis et felicitatis. [Col. 0940C] Ipsa contemplatio divinae majestatis, et refectio illis est inaestimabilis, et laetitia inenarrabilis.

»Cantate Deo, psalmum dicite nomini ejus, iter facite ei, qui ascendit super occasum, Dominus nomen est ei.« Cantare ad vocem, psalmum vero dicere ad operationem spectat. Et cantare igitur, et psalmum dicere debemus ut ea quae cantamus opere compleamus. Hoc enim est psalmum dicere nomini ejus, quia Dominus nomen est ei. Qui illum Dominum, et se servum esse intelligit, et ea diligentia et reverentia ei servit, qua bonum servum suo Domino servire oportet, iste bene cantat, et bene psallit et bene ejus nomini psalmum dicit, quia sic eum dicit, sicut bonus servus suo domino dicere debet. Iter vero illi faciunt, qui ad se veniendi viam [Col. 0940D] sibi parant, secundum quod scriptum est: »Parate viam Domino, rectas facite semitas Dei nostri (Marc. II, 3).« Si habes humilitatem, viam praeparasti per quam ad te veniat. Si habes patientiam et charitatem, et hae viae sunt per quas ambulare delectatur. Quot virtutes habes et quot opera bona fecisti, tot vias quibus ad te veniat Dominus praeparasti. Et ipse quidem est qui ascendit super occasum, quia mortem ipsam moriendo calcavit, dejecit et superavit. Ascendit autem etiam in hoc super occasum, [Col. 0941A] quia unde cecidisse putabatur, inde excelsus et maximus triumphator apparuit.

»Gaudete in conspectu ejus.« Vos, inquit, qui et cantatis et in conspectu ejus adstatis gaudete et exsultate, quia digna vos vestri servitii retributio exspectat. »Quoniam oculi ejus super justos, et aures ejus ad preces eorum.« De aliis autem quid dicis? »Turbabuntur a facie ejus;« qui enim modo ei non cantant, non psallunt, non obediunt et ejus nomen non cognoscunt, illi quidem turbabuntur a facie ejus, quia in judicio tollentur et in ignem mittentur ut non videant gloriam ejus. Sed vis audire cujus ejus? »Patris orphanorum et judicis viduarum.« Isti illi orphani, quorum pater aliquando diabolus fuit: isti sunt illae viduae, quae [Col. 0941B] aliquando turpi matrimonio conjunctae fuerunt; modo autem quia maritus mortuus est et invitus ab eis separatus, Salvatoris nostri tutelam et defensionem se habere gaudent. Sicut enim boni gaudebunt in conspectu ejus, ita et mali turbabuntur ante faciem ejus, qui pater orphanorum et judex viduarum est.

»Deus in loco sancto suo, Deus, qui inhabitare facit unanimes in domo [(630) 1Kb] .« Hic, inquit, est ille Deus qui unanimes in una domo habitare facit, id est in loco sancto. Per quem videlicet locum sancta Ecclesia significatur. Isti sunt de quibus in Actibus apostolorum scribitur: quia »Multitudinis credentium erat cor unum et anima una, et nemo dicebat aliquid 436 esse suum, sed erant illis omnia communia (Act. IV, 32).« Tales sunt usque [Col. 0941C] hodie, qui in locis religiosis et regularibus habitant, de quibus non immerito dicitur: »Ecce quam bonum et quam jucundum habitare fratres in unum!« (Psal. CXXXI, 1.)

»Qui educit vinctos in fortitudine, similiter et eos qui in ira provocant, qui habitant in sepulcris.« Per hos autem patriarchas, et prophetas omnesque sanctorum animas, quae captivae in inferno tenebantur, intelligere possumus [(631) 1Kb] . De quibus alibi dicitur: »Et eduxit eos de tenebris et umbra mortis, et vincula eorum disrupit (Psal. CVI, 14).« Hos autem in quanta fortitudine Dominus eduxerit, quid attinet dicere, cum tantum pro eis educendis et liberandis laborem susceperit? Quae [Col. 0941D] enim alia causa fuit, quod in mundum venit, quod carnem assumpsit, quod crucis passionem sustinere voluit, nisi ut omne genus humanum de diaboli laqueis et vinculis liberaret? »Similiter et eos qui in ira provocant, qui habitant in sepulcris.« Non [Col. 0942A] fuit potentius illas animas de inferno eripere, quam istas, quae in hoc mundo sunt, de sepulcris, in quibus mortuae jacent, resuscitare. Et illae quidem subito et in una hora liberatae sunt; istae autem quotidie liberantur et resuscitantur. Sepulcra dicuntur peccatores, foris dealbata, intus fetore et putredine plena. Sed qui sunt illi qui in ira provocant, nisi illi qui quotidie peccant et ad poenitentiam redire contemnunt? Isti autem »secundum duritiam cordis sui, sicut Apostolus ait, thesaurizant sibi iram in die irae (Rom. II, 5);« quibus si hoc modo de vita exierint, nunquam eis amplius placabitur Deus.

»Deus dum egredieris coram populo tuo, cum pertransieris in deserto, terra mota est.« Haec autem non secundum litteram de monte Sina, sed [Col. 0942B] spiritualiter de sancta Ecclesia intelligenda sunt. Quando enim SS. apostoli per totum mundum ad praedicandum missi sunt, tunc quidem coram populo suo Dominus egrediebatur, et per terras invias et desertas transgrediebatur. Et tunc nimirum terra mota est, quia infinita omnium gentium multitudo ad fidem conversa est. In hoc deserto clamabat beatus Joannes Baptista, quando dicebat: »Ego vox clamantis in deserto (Joan. I, 23).«

»Etenim coeli distillaverunt a facie Dei, a facie Dei Israel.« Coeli apostoli sunt, de quibus dicitur: »Coeli enarrant gloriam Dei (Psal. XVIII, 1).« Isti autem distillaverunt a facie Dei, quia illa pluvia et illa doctrina, quam praedicabant et effundebant, non illorum sed Dei erat. Unde et Dominus ait: »Non enim [Col. 0942C] vos estis qui loquimini, sed Spiritus Patris qui loquitur in vobis (Matth. X, 20).« Distillaverunt igitur a facie Dei. Sed cujus Dei? »A facie Dei Israel.« Unus est igitur Deus utriusque Testamenti, et una doctrina est, quam et Moyses et apostoli praedicaverunt. In hoc autem Manichaei reprobantur qui alium Deum Veteris Testamenti, et alium Novi dicebant. Similiter autem et mons Sina distillavit a facie Dei; non solum enim coeli, id est apostoli, verum etiam tota Ecclesia, quae per montem Sina significatur, hanc eamdem pluviam effundit et hanc eamdem doctrinam annuntiat. In monte Sina data est lex, et in monte Sion Evangelium datum est. »Ego, inquit Dominus, constitutus sum rex ab eo [Col. 0942D] super Sion montem sanctum ejus praedicans praeceptum Domini (Psal. II, 6).«

»Pluviam voluntariam segregabis Deus haereditati tuae, etenim infirmata est, tu vero perfecisti eam [(632) 1Kb] .« Non, inquit, coeli, non Ecclesia, sed [Col. 0943A] tu Deus fecisti omnia haec, segregans pluviam voluntariam tuae haereditati. Non est haec pluvia coacta, sed voluntaria, quia et sponte datur et sponte suscipitur. Hanc autem quia Judaei suscipere noluerunt, segregavit Dominus haereditati suae. Unde et de illa vinea, quae in amaritudinem conversa est, a Domino dicitur: »Mandabo nubibus meis, ne pluant super eam imbrem (Isa. V, 6).« Et alibi: »Pluam super unam civitatem, et super alteram non pluam (Amos, IV, 7).«---» [(633) 1Kb] Haec pluvia segregata est haereditati Dei, quae eam integraret, fecundaret et sanaret. Etenim infirmata est, sed statim ut hanc pluviam suscepit, sanata est; et hoc est quod dicit: »tu vero perfecisti eam:« qui igitur infirmus est, perfectus non est. Sanatus itaque, [Col. 0943B] continuo perfectus est.«

»Animalia tua habitabunt in ea, parasti in dulcedine tua pauperi, Deus.« Animalia Dei omnes fideles intelliguntur, cujuscunque sexus, cujuscunque aetatis, ordinis et conditionis. Multa et diversa sunt haec animalia, quae in hac Domini haereditate nutriuntur et manent. Haec autem significata sunt in arca Noe, quae omnia animalia munda et immunda suscepit. Sed qui sunt isti pauperes quos in dulcedine sua Dominus paravit. Isti sunt de quibus in Evangelio ait: »Beati pauperes 437 spiritu, quoniam ipsorum est regnum coelorum (Matth. V, 4).« De quibus et Apostolus dicit: »Sicut egentes, multos autem locupletantes, tanquam nihil habentes, et omnia possidentes (II Cor. VI, 10).« Hos autem [Col. 0943C] praeparavit Dominus in dulcedine sua, quando ait: »Estote misericordes, sicut et Pater vester misericors est (Luc. VI, 36):«---»Nolite judicare, et non judicabimini, nolite condemnare, et non condemnabimini (Matth. VII, 1).« Ad suam dulcedinem eos informavit, ut omnes diligerent et sanarent, et ad beatitudinem invitarent. Pauper Dominus pauperes discipulos elegit, quia »cum omnium dives esset pro nobis pauper factus est (II Cor. VIII, 7).«

»Dominus dabit verbum evangelizantibus virtute multa.« Dominus, inquit, dabit verbum pauperibus suis evangelizantibus virtute multa. Sic enim ipse in Evangelio ait: »Ponite in cordibus vestris, non praemeditari qualiter respondeatis; ego enim [Col. 0943D] dabo vobis os et sapientiam cui non poterunt resistere et contradicere omnes adversarii vestri (Luc. XXI, 15).« Quod igitur hic »verbum,« ibi »os et sapientia« dicitur. Evangelizabant autem apostoli virtute multa, sicut scriptum est: »Domino cooperante et sermonem confirmante, sequentibus signis (Marc. XVI, 20).« Et in Actibus apostolorum dicitur: »Virtute magna reddebant apostoli testimonium resurrectionis Domini nostri Jesu Christi, et gratia magna erat in omnibus illis (Act. IV, 33).« Si autem legamus virtutem multam, sicut quidam codices [Col. 0944A] habent; hoc erit intelligere, qui praedicabant Christum, Dei virtutem et Dei sapientiam. Potest autem per conversionem sic intelligi. Dominus dabit virtutem multam evangelizantibus et praedicantibus verbum.

»Rex virtutum dilecti [(634) 1Kb] et speciei domus dividere spolia.« Supplendae sunt Scripturae, ubi ad intelligendum aliquid deest. Rex virtutum Deus Pater est qui, volens apostolos dividere spolia dilecti filii sui, et domus speciei, occulta inspiratione eis praecepit ut inter medios cleros dormirent et quiescerent. Et hoc quidem secundum litteram haec verba significant. Nunc autem significationem videamus. Per virtutes hoc in loco non solum virtutes, sed et angelos quoque, archangelos, principatus, [Col. 0944B] et potestates et caeteros ordines intelligere debemus, quia nullus ordo sine virtute esse potest. Spolia dilecti et domus speciei idem significat. Significat autem omnes Ecclesias per totum mundum constitutas, quae tamen unius, et universalis et catholicae Ecclesiae membra sunt. Et haec quidem sunt spolia dilecti, illius videlicet de quo Dominus ait: »Hic est Filius meus dilectus in quo mihi bene complacui: ipsum audite (Matth. XVII, 5).« Haec autem sunt illa spolia, de quibus per prophetam dicitur: »Sicut exsultant victores capta praeda, quando dividunt spolia (Isa. IX, 3).« De quibus spoliis ipse quoque Salvator noster ait: »Cum fortis armatus custodit atrium suum, in pace sunt ea quae possidet; si autem fortior illo supervenerit [(635) 1Kb] , [Col. 0944C] vincit eum, universa arma ejus auferet in quibus confidebat et spolia ejus distribuet (Luc. XI, 21).« Haec autem spolia, et has domos speciei et pulchritudinis tunc Dominus divisit, quando per singulas provincias, per singulas gentes et nationes apostolos ad praedicandum ire disposuit. De quibus dicitur: »Quia in omnem terram exivit sonus eorum, et in fines orbis terrae verba eorum (Psal. XVIII, 4).«

»Si dormiatis inter medios cleros pennae columbae deargentatae [(636) 1Kb] .« Et haec quidem oratio imperfecta est, nisi ei aliquid addatur. Si dormiatis, inquit, inter medios cleros, eritis pennae columbae deargentatae. Et posteriora dorsi ejus sequentur vos in specie auri. His autem sic positis, facilis est [Col. 0944D] intelligentia. Per duos cleros, duo Testamenta, sive activa et contemplativa vita significantur. Clerus autem sors vel haereditas interpretatur. Dormiant igitur inter duos cleros sancti apostoli, ibi dormiant omnes Ecclesiae doctores, ibi dormiant episcopi et sacerdotes, ibi quiescant, ibi delectentur, ibi die ac nocte meditentur, sicut de viro justo in primo psalmo dicitur: quia »in lege ejus meditabitur die, ac nocte (Psal. I, 2);« sic dormire delectabile est: qui ita quiescit, non est otiosus. Dormiant itaque inter duos cleros, hinc Novum, inde Vetus habeant [Col. 0945A] Testamentum, inde suscipiant quod aliis praedicent; inde cibum sumant quo alios nutriant. Non sit eorum praedicatio nova et peregrina, sed firma sit et auctoritate plena. Audiant Apostolum dicentem: »Doctrinis variis et peregrinis nolite abduci (Hebr. XIII, 9).« Si autem hoc fecerint, erunt pennae columbae deargentatae, quibus elevatae, levi ac celeri, facilique cursu ad coelestia transvolabunt. Haec est illa columba, de qua in Canticis canticorum Dominus dicit: »Una est columba mea, perfecta mea, immaculata mea (Cantic. VI, 8).« Tota sancta Ecclesia columba vocatur, quia simplex et innocens est. Unde in Evangelio Dominus ait: »Estote prudentes sicut serpentes, et simplices sicut columbae (Matth. X, 10).« Sed quare deargentatae dicitur? [Col. 0945B] nisi quia ejus eloquia vera sunt, et pura, et quasi argentum igne examinata, et nulla erroris falsitate corrupta? Talia sunt ejus eloquia, quia talia sunt eloquia Domini, sicut scriptum est: »Eloquia Domini eloquia casta, argentum igne examinatum terrae, probatum septulum (Psal. XI, 7).«---»Et posteriora dorsi ejus in pallore auri.« Si non haberet 438 ista columba anteriora, non haberet posteriora. Sed quia anteriora habet, posteriora quoque habere necesse est. Caput Ecclesiae Christus est; primi vero, post caput, apostoli sunt, episcopi et sacerdotes; isti praecedunt, isti in tota Ecclesia principes a Domino constituti sunt, omnes vero alii istos sequuntur et imitantur. Et isti quidem sunt illi posteriores qui eos sequuntur in specie [Col. 0945C] auri. Sed quare in specie auri? Nisi quia omnes splendidi, omnes mundi et puri, omnes baptizati et super nivem dealbati, omnes spiritualis sapientiae luce fulgentes, et in vestitu deaurato Domino placentes. Sequitur:

»Dum discernit coelestis reges super eam [(637) 1Kb] , nive dealbabuntur in Selmon.« Tunc, inquit, rex virtutum, rex coelestis praecepit apostolis Ecclesiaeque doctoribus, ut dormirent inter medios cleros, quando eos super Ecclesiam reges constituit et ordinavit; »nive dealbabuntur in Selmon« omnes isti reges, et quicunque eos imitati fuerint, nive dealbabuntur in Selmon. Selmon umbra interpretatur; significat autem illam coelestem Jerusalem, ad [Col. 0945D] quam quicunque pervenerit, in umbra et refrigerio erit. Hanc autem umbram desiderabat qui dicebat: »Sub umbra alarum tuarum protege me a facie impiorum, qui me afflixerunt (Psal. XVI, 8).« Et nive quidem dealbabuntur sancti in Selmon, quia ibi suscipient vestes candidas, vestes splendidas et nuptiales, et tales vestes ibi omnes habebunt, quales Dominus tribus discipulis manifestavit, quando se coram eis in monte transfiguravit. Sic enim scriptum est: »Apparuit facies ejus splendida sicut [Col. 0946A] sol, vestimenta autem ejus facta sunt alba sicut nix (Matth. XVII, 2).« Et quasi aliquis interrogaret Prophetam, quid diceret esse Selmon? Respoudit:

»Montes Dei, montes uberes [(638) 1Kb] .« Selmon iste, de quo interrogas, »mons coagulatus, mons pinguis est.« Vere montes Dei, et montes uberes, quia et solus Deus ibi regnat, et tanta bonorum omnium est ibi ubertas, quantam neque cogitare, neque dicere lingua sufficiat; sicut Apostolus ait: »Quae oculus non vidit, nec auris audivit, nec in cor hominis ascendit, quae praeparavit Deus diligentibus se (I Cor. II, 6).« Est autem mons ille coagulatus, quia nemo ibi indiget lacte, nullus ibi habet imperfectam scientiam quae in lacte significatur. Unde et quibusdam Apostolus ait: »Facti estis, quibus [Col. 0946B] lacte opus sit, non solido cibo (Hebr. V, 12).« Omnis enim qui lactis est particeps, expers est sermonis justitiae, parvulus enim est. Ibi vero perfecti sunt omnes, et non lacte, sed solido cibo utuntur omnes, quoniam non per speculum et in aenigmate, sed facie ad faciem omnia vident omnes. Pinguis quoque est ille mons, imo pinguissimus, quia totus in Spiritus sancti oleo natat, et nemo ibi est qui omnes Spiritus sancti gratias non habeat.

»Utquid suspicamini montes uberes [(639) 1Kb] ? Mons in quo beneplacitum est Deo habitare, in eo enim Dominus habitabit usque in finem.« Huc usque de illo monte coelesti locutus est. Nunc autem de aliis montibus dicere incipit, de Christo videlicet et de Joanne Baptista. Sicut enim in Evangelio legitur: [Col. 0946C] »Omnes putabant Joannem esse Christum; erat enim lucerna lucens et ardens, sed non erat ipse lux, sed ut testimonium perhiberet de lumine (Joan. V, 33).« Cum enim venissent ad eum sacerdotes et levitae, et interrogarent eum, si ipse esset Christus respondit: »Non sum ego Christus (Joan. I, 21):«---»fortior me ille est, cujus ego non sum dignus solvere corrigiam calceamenti (Marc. I, 7).« Magnus igitur mons, et valde uber et plenus erat beatus Joannes, sed major et altior erat ille cui ipse testimonium perhibebat. Utquid, inquit, suspicitis montes uberes? Quare Joannem admiramini? Quare Christum esse putatis? Contra eos loquitur, eosque redarguit, qui ad Joannem veniebant et Christum eum esse putabant. Unde et [Col. 0946D] subditur: An putatis quod Joannes sit ille mons in quo beneplacitum est Deo habitare? Magnus quidem mons Joannes, cui ipse Dominus testimonium perhibet, dicens: »Inter natos mulierum non surrexit major Joanne Baptista (Matth. XI, 11).« Sed altioris dignitatis est ille in quo beneplacitum est Deo habitare. Ipsum Joannem interrogate, et ipse dicet vobis quanta sit differentia inter se et illum. Sed dicat ipse Christus quomodo beneplacitum sit [Col. 0947A] Deo habitare in eo. »Ego, inquit, sum in Patre, et Pater in me est, qui videt me, videt et Patrem. Et ego et Pater unum sumus (Joan. XIV, 9).« Hoc neque Joannes, neque ullus alius dicere potest. Habitat enim Deus in Joanne, sed ut in alio: habitat Pater in Filio, ut idem in eodem. Quamvis enim alius sit Pater, et alius Filius, non est tamen aliud Pater, et aliud Filius. »Etenim Dominus habitabit in eo usque in finem.« Quid est usque in finem, nisi penitus et ex toto? Sic enim dicitur et illud: »Patientia pauperum non peribit in finem (Psal. IX, 19).« Habitabit igitur Pater in Filio usque in finem, et quia neque Pater, neque Filius habebit finem, ideo neque ista habitatio habebit finem. Semper igitur 439 in Filio Pater, et semper in Patre Filius, [Col. 0947B] et in utroque Spiritus sanctus.

»Currus Dei decem millium multiplex, millia laetantium.« Ecce, dicet aliquis, audivimus de Christo quis sit et quomodo Pater habitet in eo; de aliis autem quid dicit? quid sunt? et quomodo Deus est in eis? Currus, inquit, Dei sunt, et sicut in curru suo sedet in eis, quando vult ascendit, quando vult descendit, quando vult currere facit, et quando vult quiescere facit. Sed non quaeras de numero, quia infinitus est, et quia decem millium multiplex est, et quia infinita millia laetantium sunt in hoc curru. Tantum significat decem millia, quantum si dixisset infinita millia, quoniam omnis numerus in eo numero continetur. Sic enim et in Apocalypsi dicitur de sanctis quia habebunt tribulationem diebus [Col. 0947C] decem (Apoc. II, 10), quod tale est ac si dixisset diebus omnibus. In hoc quoque manifestum est eum finitum numerum pro infinito posuisse, quia cum prius dixisset »decem millia,« postea simpliciter et inde terminate posuit »millia.« Sunt igitur currus isti infiniti, et omnes laetantes et in Domino gloriantes.

»Dominus in illis in Sina in sancto.« Et hoc quidem ad ipsius gloriam spectat, quod cum currus isti innumerabiles sint, omnesque per se divisi, simul tamen et in singulis et in omnibus Dominus est. Et hoc ideo, quia ubique est, quod sibi proprium esse videtur. Dominus, inquit, est in illis, sed in Sina, hoc est, per Sina in illis. Sed quid est in Sina, nisi in sancto, id est per sanctum? Sina enim [Col. 0947D] mandatum interpretatur. De mandato vero dicit Apostolus: »Scimus quia lex quidem sancta est, et mandatum sanctum, et justum, et bonum (Rom. VII, 12).« In nullo igitur alio habitat Deus, nisi in [Col. 0948A] his qui suscipiunt et custodiunt mandatum ejus. Est itaque Dominus in illis, in Sina sancto, id est per mandatum sanctum [(640) 1Kb] .

»Ascendens in altum captivam duxit captivitatem, dedit dona hominibus [(641) 1Kb] .« Hic, inquit, Deus et Dominus noster ascendens in altum, prius quidem in crucem, deinde in coelum, captivam duxit captivitatem, sicut scriptum est: »Cum exaltatus fuero a terris, omnia traham ad meipsum (Joan. XII, 32).« Captivi diaboli erant omnes, sed captivi Christi facti sunt plures, non omnes; multi enim adhuc in captivitate detinentur qui, si voluissent, in captivitate non essent. Dedit autem dona hominibus et maxima dona, quando Spiritum sanctum apostolis misit, et tantam gratiam illis dedit, ut linguis [Col. 0948B] omnium loquerentur, et omnes languores et infirmitates sanarent.

»Etenim qui non eredunt inhabitare [(641*) 1Kb] , Dominus Deus benedictus: benedictus Dominus de die in diem.« Alia vero translatio hahet. »Etenim non credentes inhabitare Dominum Deum, benedictus Dominus de die in diem.« Hoc autem tale est ac si diceret: Illi qui prius non credebant Dominum Deum carnem suscepisse, et cum hominibus habitasse et conversatum fuisse, modo per Spiritum sanctum ad fidem conversi, clamant et dicunt: Benedictus sit Dominus per singulos dies. In hac autem translatione sic ipsa grammatica confusa esse videtur, ut vix eam intelligere valeamus; tamen, quia utraque translatio idem significare debet, per eam quae manifestior [Col. 0948C] est obscuriorem exponere debemus. Sic igitur distinguamus. Etenim qui prius non credunt inhabitare; postea per Spiritum sanctum illuminati dicunt, Dominus Deus sit benedictus, benedictus sit Dominus Deus; et hoc de die in diem, id est per omnes et singulos dies.

»Prosperum iter faciet nobis Deus Salutaris noster, Deus noster, Deus salvos faciendi, et Domini exitus mortis.« Hoc dixerunt apostoli suscepto Spiritu sancto, quando per universum mundum ad praedicandum ire coeperunt. Et revera prosperum iter habuerunt, quia et omnes gentes ad finem converterunt, et coronas victoriae susciperet meruerunt. »Prosperum, inquit, iter faciet nobis Deus [Col. 0948D] Salutaris noster,« per quem specialiter Dei Filium intelligere possumus, qui nos sua morte salvavit. Et ipse est Deus noster, quia quamvis sit Deus omnium, proprie tamen Christianorum Deus est. Ipse [Col. 0949A] quoque est »Deus salvos faciendi,« quia ad hoc venit ut mundum redimeret et salvaret. Et ipse est »Deus Domini exitus mortis.« Per quod intelligitur quia est Deus etiam suiipsius. Quia enim simul est Deus et homo; secundum humanitatem quidem servus est, et creatura est, et suiipsius creatura, et servus est. Sed iste servus Dominus noster 440 est. Et ipse quidem est exitus mortis, quia sicut in Adam omnes mortui sunt, ita et in Christo omnes vivificati sunt, ipse est introitus vitae, ipse est et exitus mortis, quia per ipsum mors recessit, et per ipsum vita accessit [(642) 1Kb] .

»Verumtamen Deus conquassabit capita inimicorum suorum verticem capilli perambulantium in delictis suis.« Quamvis, inquit, ipse sit [Col. 0949B] exitus mortis, multos tamen interficiet, qui digni sunt morte. Inimici autem ejus, et in delictis suis perambulantes, Judaei sunt, qui in sua malitia perseverantes, a via iniquitatis non recedunt. Horum autem capita, et verticem capilli, horum superbiam, altitudinem et sublimitatem Dominus conquassabit, quando eos in ignem aeternum praecipitabit. De ista autem conquassatione in alio psalmo dicitur: »Judicabit in nationibus, implebit ruinas, conquassabit capita multa in terra copiosa (Psal. CIX, 6).«

»Dixit Dominus: Ex Basan convertam, convertam in profundumm aris [(643) 1Kb] .« Quando Dominus hoc dixerit, Propheta sciebat quod eum in seipso loquentem audiebat, sicut ipse dicit: »Audiam quid loquatur in [Col. 0949C] me Dominus Deus (Psal. LXXXIV, 8).« Basan confusio interpretatur; significat autem Judaeorum terram, quae propter peccata eorum in confusionem venit et dispersionem. Mare vero mundus iste est, cujus profundum, majores potestates et nequiores homines intelliguntur. Ex Basan igitur in profundum maris conversus est Dominus, quia ex Judaea transivit ad gentes, et ubi erat maris profunditas, ibi constitutum est Ecclesiae caput atque sublimitas. Hinc est enim quod alibi ait: »Ecce elongavi fugiens, et mansi in solitudine (Psal. LIV, 8).« Et Apostolus: »Vobis, inquit, primum oportuerat praedicare verbum Dei, sed quia repulistis illud, et indignos vos fecistis aeternae vitae, ecce convertimur ad gentes (Act. XIII, 46).«---»Donec intingatur pes [Col. 0949D] tuus in sanguine;« ac si dicat: Dominus dixit quod ex Basan se converteret in profundum maris, [Col. 0950A] et ego respondi: exspecta paulisper, donec intingatur pes tuus in sanguine. Neque enim conveniebat ut ante passionem Judaeam relinqueret qui a Judaeis crucifigendus erat. In sanguine autem pedes Christi tincti sunt, quia cruci clavis affixi, proprio sanguine cruentati sunt.

»Lingua canum tuorum ex inimicis.« Boni sunt isti canes qui Dei esse dicuntur, qui ex inimicis amici facti sunt. Ex illis videlicet inimicis de quibus modo superius dixerat: »Verumtamen conquassabit capita inimicorum suorum (Psal. CIX, 6).« Istorum autem canum sola lingua nobis necessaria fuit, quae nos doceret, et praedicaret, atque lingendo vulnera nostra sanaret. Boni canes qui oves Dei custodiunt et a luporum insidiis et rapacitate custodiunt. [Col. 0950B] »Ab ipso visi sunt gressus tui Deus; ingressus Dei mei, qui est in sancto ipsius.« Ab ipso, inquit, pede, qui in sanguine tinctus est, ab ipso visi et cogniti sunt gressus tui, Deus, quia ipse pes docuit nos per vias tuas incedere et a via pietatis et misericordiae non declinare. »Ingressus Dei mei, et regis mei, qui est in sancto ipsius;« id est qui habitat in humanitate, quam ipse suscepit et fecit, visi sunt in illo sanctissimo pede.

»Praevenerunt principes conjuncti psallentibus in medio juvenum tympanistriarum [(644) 1Kb] .« Eosdem ipsos, quos canes dixerat, nunc principes vocat. Et isti quidem conjuncti psallentibus, toti videlicet Ecclesiae multitudini, sicut principes et magistri in psallendo, in cantando, in praedicando, in miracula [Col. 0950C] operando, omnes alios praevenerunt. Cantantes et praedicantes in medio juvenum tympanistriarum. Istae juvenes tympanistriae Ecclesiae primitivae fuerunt, quas sancti apostoli per seipsos docuerunt et praedicaverunt. Bene autem tympanistriae dicuntur, quia omnes sancti tunc temporis tympana ferebant et ad verbera suscipienda parati erant. Tympana enim ex corio sicco et extenso fiunt, quae verberibus percussa longius resonant. Tympana tunc ferebant apostoli, quando, ut in Actibus apostolorum legitur, gravissime verberati, »ibant gaudentes a conspectu concilii, quoniam digni habiti sunt pro nomine Jesu contumeliam pati (Act. V, 41).«

»In Ecclesiis benedicite Dominum, Deum de fontibus Israel. Ibi Benjamin adolescentior in pavore. [Col. 0950D] Principes Judae duces eorum, principes Zabulon, principes Nephthalim.« Praecipit Propheta praedictis [Col. 0951A] principibus, qui venerunt de fontibus Israel, ut benedicant Salvatorem nostrum qui et ipse secundum carnem de eisdem fontibus originem ducit. Ibi, inquit, inter illos principes excellentissime et sapientissime cantat Benjamin adolescentior, id est beatus 441 Paulus apostolus, qui de seipso ait: »Nam et ego Israelita sum de semine Abraham, et de tribu Benjamin (Rom. XI, 1).« De quo et in Actibus apostolorum dicitur; quod »testes deposuerunt vestimenta sua secus pedes adolescentis [(645) 1Kb] , qui vocabatur Saulus (Act. VII, 38).« Quod autem hic dicitur in pavore, in alia versione dicitur, »in mentis excessu;« atque utrumque idom significat; raro enim mentis excessus sine pavore fieri solet. Unde et Daniel post mentis excessum, multis diebus se [Col. 0951B] aegrotasse dicit (Dan. VIII, 27). Sed parvus non fuit hic mentis excessus, qui longe antea fuerat prophetatus; audivit enim verba, quae non licet homini loqui. Per »principes autem Judae, Zabulon, et Nephthalim,« qui aliorum duces memorantur, Petrus et Andreas, Jacobus et Joannes specialiter intelliguntur. Unde scriptum est: »Primo tempore alleviata est terra Zabulon, et terra Nephthalim (Isa. IX, 1),« inde enim apostoli vocati sunt, unde et viri Galilaei dicuntur.

»Manda Deus virtutem tuam.« Rogat Propheta Dominum, ut virtutem suam mandet principibus suis, qua corroborati neminem timeant, ut opus sibi injunctum fideliter sapienterque perficiant. Unde et subditur: »Confirma hoc, Deus, quod operatus es in [Col. 0951C] nobis.« Merito se inter illos enumerat, qui eodem spiritu simul cum illis instructus et plenus erat. Et hoc illis confirmatis orat, sine quo nihil eos posse non dubitat. »A templo sancto tuo, quod est in Jerusalem, tibi offerent reges munera.« Non dicit quod in templo offerent munera; sed potius hoc dicere videtur, quod de templo suscipient munera quae offerent. Jerusalem igitur Ecclesia est. Templum [Col. 0952A] vero sanctum, quod in ea est, Salvatoris humanitas intelligitur, in quo videlicet templo requiescit omnis plenitudo divinitatis corporaliter. Reges vero apostoli sunt, et omnes alii qui seipsos et alios sapienter regunt. Isti vero reges de hoc templo suscipiunt omnia munera, quae Domino offerunt, et ea munera quae de hoc templo non suscipiuntur, Domino offerri non possunt. Quod autem hoc templum sit Ecclesia, ipse Dominus ostendit, dicens: »Ecce ego vobiscum sum omnibus diebus usque ad consummationem saeculi (Matth. XXVIII, 20).«

»Increpa feras sylvarum, concilium taurorum inter vaccas populorum, ut excludantur hi qui probati sunt argento.« Ferae silvarum haeretici sunt; ferae quidem, quia crudeles, immites, et animas hominum [Col. 0952B] occidere et devorare cupientes. Silvarum vero, quia ecclesiasticam fugiunt conversationem, et solitario extraneoque cibo delectantur. Tales autem increpet Dominus et a sua feritate compescat, ne simplices animas decipiant et perdant. »Concilium taurorum inter vaccas populorum.« Mali tauri, malae vaccae, malum concilium faciunt, qui ad hoc conveniunt, ut sancti ab Ecclesia excludantur [(646) 18Kb] . Tale fuit concilium Ariminense; tale concilium Arianorum, tale et Ephesinum, in quibus omnes catholici episcopi damnati sunt et exsilio destinati. Miserae illae vaccae, miserae illae animae, quae de talibus tauris impregnantur et de talibus filios pariunt. Quod autem ait: »qui probati sunt argento,« hoc est intelligere quod ad similitudinem argenti multarum [Col. 0952C] afflictionum igne examinati sunt.

»Dissipa gentes quae bella volunt. Venient legati ex Aegypto, Aethiopia praeveniet manus ejus Deo.« Hoc autem quamvis de omnibus gentibus, quae contra sanctam Ecclesiam pugnant, intelligatur de supradictis haereticis, quos tauros vocaverat, specialiter intelligi debet. Aegyptus tenebrae interpretatur, Aethiopes vero naturaliter nigri sunt. Per hos ergo [Col. 0953A] omnes illos intelligere possumus, qui a catholicae Ecclesiae fide et unitate se dividentes, in erroris tenebras et caliginem demersi sunt; sed postea cognita veritate, de fide et unitate legatos miserunt, veniam 442 quaesierunt et obedientiam promiserunt. Lege concilia, et hoc modo reconciliatos invenies et Arianos, et Nestorianos et Donatistas, quorum episcopi et presbyteri, praeter haeresiarchas propriis ordinibus reservatis, misericorditer ab Ecclesia suscepti sunt. Nam et juxta litteram, et de Aegypto et de Aethiopia multos venisse non dubium est. Spiritualiter autem, undecunque venerunt, de Aegypto et de Aethiopia venisse Propheta significat. Sic enim satis convenienter dicere possumus, quando aliquem hominem Ecclesiae reconciliari videmus; de Aegypto [Col. 0953B] vel de Aethiopia venit iste. Veniunt igitur legati de Aegypto, quando peccatores pacem quaerunt et obedientiam promittunt. Quod autem ait Aethiopia praeveniet, reconciliationis celeritatem et desiderium ostendit. Manus ejus Deo, subauditur, ad obediendum, ad subscribendum, ad jurandum et ad serviendum praeparata est.

»Regna terrae cantate Deo, psallite Domino.« Quia, inquit, tota Ecclesia unita est, et de tot et tantis, tamque diversis sententiis in unam fidem catholicam et apostolicam convenerunt omnes. Cantate, jubilate et psallite de tanta laetitia concessa. »Psallite Deo, qui ascendit super coelos coelorum ad orientem.« Hoc autem de Salvatore nostro dicitur, qui videntibus discipulis et admirantibus, super omnes [Col. 0953C] coelos ascendit, et omnes angelorum ordines transcendit, et pervenit ad orientem, per quem Pater significatur, ex quo omnia oriuntur.

»Ecce dabit vocem suam, vocem virtutis suae, date honorem Deo.« Dat quotidie Dominus vocem suam, vocem virtutis suae, per Evangelia, per legem, per prophetas, per clericos, per laicos et per totam simul Ecclesiam, qui eum die ac nocte laudare, honorare, benedicere non cessant. Et non dubito hanc jubilationem et laudationem, quae nunc ubique gentium in tota Ecclesia fit, tunc temporis Prophetam praevidisse, quando ista scribebat et cantare jubebat.

»Super Israel magnificentia ejus, et virtus ejus in nubibus.« Quid per Israel nisi Ecclesiam et [Col. 0953D] populum Christianum intelligamus? Iste enim solus ex cunctis gentibus Deum videre et cognoscere meruit. Interpretatur Israel vir videns Deum. Est igitur super hunc magnificentia ejus, quia iste solus est qui ab eo magnificatur, glorificatur et honoratur. »Et virtus ejus in nubibus.« Nubes apostoli sunt Ecclesiaeque doctores, in quibus nisi virtus Dei esset, nequaquam ea quae faciebant facere potuissent. De his [Col. 0954A] nubibus scriptum est: »Qui sunt isti qui ut nubes volant?« (Isa. LX, 8.) His nubibus tota terra irrigata et fecundata est, quae prius sicca et arida erat.

»Mirabilis Deus in sanctis suis, Deus Israel, ipse dabit virtutem et fortitudinem plebi suae, benedictus Deus.« Mirabilis, inquit, Deus in sanctis suis, per quos talia et tam magnifica operatur Deus Israel. Illius videlicet Israel, de quo modo superius dixi. »Super Israel magnificentia ejus.« Ipse dabit virtutem quam in nubibus nunc esse dicit. Et fortitudinem plebi suae quae omnes suos superet inimicos [(647) 1Kb] ; unde et nos omnes gratias agentes dicamus: Benedictus Deus.



PSALMUS LXVIII. IN FINEM: PRO HIS QUI COMMUTABUNTUR: PSALMUS DAVID.
[Col. 0954B]

Pro his enim qui commutabuntur, et qui ab infidelitate ad fidem transient, orat Dominus in hoc psalmo, dicens: »Non erubescant in me, qui te exspectant, Domine Deus virtutum [(648) 1Kb] .«

»Salvum me fac, Deus, quoniam intraverunt aquae usque ad animam meam.« Saepe jam diximus, et saepe dicendum est quia, quoties Salvator noster aliquid postulat et aliqua re indigere videtur, nihil ad divinitatem, sed omnia ad humanitatem referenda sunt. Sed neque ipsa humanitas oratione indigebat, cui omnia quae volebat in potestate erant. Quae autem Christi humanitas vel voluit, vel noluit, ita [Col. 0954C] Propheta ea scribit, ac si ea locuta fuisset, atque eamdem ipsam loquentem introducit. Valde pauca suae passionis tempore locutus est Dominus, quae nobis evangelistae diligenter narrant. Multa autem et in hoc psalmo et in aliis dicit Propheta Dominum locutum fuisse, quae in Evangeliis non inveniuntur [(649) 1Kb] . Unde manifestum est quia similiter scribit Propheta ea quae Dominus locutus est corde, sicut ea locutus est ore. Utraque enim simili modo et audiebat, et videbat, 443 et quae Dominus loquebatur, et quae Dominus volebat vel cogitabat. Sed dicet aliquis: Si Dominus ea voluit quae in hoc psalmo et in aliis quibusdam continentur, et quae ipse petere videtur, quare secundum ejus voluntatem factum non est, cum omnia [Col. 0954D] in ejus voluntate posita essent? Lege in Evangelio, et invenies eum idem voluisse et noluisse. Cum enim dixisset: »Pater, si possibile est, transeat a me calix iste (Matth. XXVI, 39);« illico subjunxit: »verumtamen non mea, sed tua voluntas fiat (ibid.).« Volebat enim procul dubio, quod petebat; sed sic volebat, si Pater quoque idipsum voluisset. Si igitur aliquid petat, et quod petit non accipiat, nemo propter [Col. 0955A] hoc ejus voluntatem non esse completam dicere audeat. Neque est inconveniens, si natura mutabilis mutabilem habeat voluntatem. Omnia enim quae nostra sunt, praeter peccatum, eum suscepisse dubitare non debemus. Quod autem ait: »Salvum me fac, Deus, quoniam intraverunt aquae usque ad animam meam,« et multa alia quae sequuntur, non ore, sed cordis intentione locutus est Dominus: »Aquae multae, dicit Scriptura, populi multi (Apoc. XVII, 15).« Istae aquae undique inundantes, et super eum impetuose influentes, Judaei sunt, qui usque ad ejus animam intrasse dicuntur, quia usque ad mortem eum persequi non cessarunt.

»Infixus sum in limo profundi, et non est substantia.« In praedictas profundissimas aquas cadens, [Col. 0955B] ad limum usque pervenit, per quem videlicet limum, Judaeorum nequissimam voluntatem intelligimus. Dedit enim eis potestatem ut illis tribus diebus suam adversus eum complerent voluntatem. Unde et ipse in Evangelio ait: »Sicut fuit Jonas in ventre ceti tribus diebus et tribus noctibus; ita erit Filius hominis in corde terrae (Matth. XII, 40).« Non erat igitur substantia quae de illo limo eam extrahere voluisset, quoniam hoc erat in voluntate ipsius, ut sic teneri potuisset; unde et Pilato dicebat: »Non haberes in me potestatem, nisi datum tibi esset desuper (Joan. XIX, 11).«

»Veni in altitudinem maris, et tempestas demersit me.« Hoc significatur per altitudinem maris, quod significatur per limum profundi. Tempestas [Col. 0955C] autem quae eum demersit, Judaeorum saeviens multitudo fuit, quae eum cepit, ligavit, tenuit.

»Laboravi clamans, raucae factae sunt fauces meae, defecerunt oculi mei, dum spero in Deum meum.« Hoc autem tale est ac si diceret: Nil profuit quod tantum in eis laboravi, quod tantum praedicando clamavi; unde sic raucae factae sunt fauces meae, ut quasi mutus et loqui non valens, non responderem eis. Hinc est enim quod dicitur: »Sicut agnus ad victimam ductus est, non aperiens os suum (Isa. LIII, 7).« Oculi autem ejus, qui defecerunt, apostoli mihi esse videntur, qui tunc quidem defecerunt, quando eo relicto fugerunt. Et hoc ideo, quia non in eorum, sed in solo Dei adjutorio spem habebant. Unde et Petro pugnare volenti ait: »Mitte [Col. 0955D] gladium tuum in locum suum. An putas quia non possum rogare Patrem, et exhibebit mihi modo plus quam duodecim legiones angelorum? Quomodo ergo implebuntur Scripturae, quia sic oportet fieri (Matth. XXVI, 52).« Oculi autem ejus, ideo apostoli dicuntur, quia per illos alios illuminat, et per illos omnes alios recto itinere ad patriam ducit.

»Multiplicati sunt super capillos capitis mei qui oderunt me gratis.« Gratis, enim et sine causa oderunt Judaei Dominum, sicut ipse quoque in Evangelio ait: »Quia odio habuerunt me gratis (Joan. XV, 25).« Quod autem super capillos capitis sui multiplicatos eos esse dicit, infinitos eos et innumeradiles esse ostendit. Non solum enim illi qui tunc [Col. 0956A] temporis erant, sed isti quoque qui nunc sunt, et caeteri qui futuri sunt, in eodem odio sunt. Et hoc fortasse fecit illa maledictio eorum, quam super seipsos et super filios suos imprecati sunt, dicentes: »Sanguis ejus super nos et super filios nostros (Matth. XXVII, 25).«

»Confortati sunt super me qui me persequuntur inimici mei injuste.« Confortati quidem, quia tantum fortiores apparuerunt, ut in eum facerent quod facere optaverunt. »Quae in rapui, tunc exsolvebam.« Haec enim, ut ipsi ostendebant, maxima causa fuit interfectionis illius, quia filium Dei se esse dixit. Unde et clamantes dicebant: »Secundum legem debet mori, quia filium Dei se fecit (Joan. XIX, 7).« Quae quidem magna rapina fuisset, si Salvator [Col. 0956B] veritatem non dixisset. Sed audi quid Apostolus dicat: »Non rapinam arbitratus est, esse se aequalem Deo (Philip. II, 6).« Exsolvit igitur quae non rapuit, quia inde poenas persolvit, quod illud quod erat se esse dixit. Exsolvit et aliter quod non rapuit, quia rapina primi hominis fecit ut ipse pro nobis moreretur.

»Deus tu scis insipientiam meam, et delicta mea a te non sunt abscondita.« Magna insipientia stultis et infidelibus haec esse videtur, ut Deus tantum se humiliaret et pro hominibus moreretur. Judaei quoque magnum hoc peccatum ei imputabant, quod in Sabbato curaret et Dei Filium se esse testabatur. Sed hoc peccatum et hanc insipientiam ille sciebat, in cujus obedientiam Salvator noster haec [Col. 0956C] omnia sustinuit.

»Non erubescant in me qui te exspectant, Domine Deus virtutum, non revereantur super me qui requirunt te, Deus Israel.« Erubescerent enim si non resurrexisset, et si hoc quod se facturum esse promiserat non fecisset. Et sancti quidem exspectant et requirunt Dominum, quia in ejus adventu se beatos fore non dubitant.

444 »Quoniam propter te sustinui improperium.« Magnum improperium fuit quod filius Patris obediendo sustinuit. Unde et subditur. »Operuit reverentia faciem meam.«

»Extraneus factus sum fratribus meis et hospes filiis matris meae.« Per hos autem Judaeos intelligimus, [Col. 0956D] qui ejusdem Synagogae cujus et ipse filius erat. His autem extraneus Dominus, et peregrinus factus est, quia eum spernentes dixerunt: »Nolumus hunc regnare super nos. Et nolumus hunc, sed Barrabam. Et non habemus regem nisi Caesarem (Luc. XIX, 14).«

»Quoniam zelus domus tuae comedit me, et opprobria exprobrantium tibi ceciderunt super me.« Domus Dei Ecclesia est, cujus amor Christum comedit, et inseparabiliter sibi conjunxit. Quae enim comedimus sic secundum aliquam partem sui in nostram substantiam transferuntur, ut ab ea separari non valeant. Ceciderunt autem super filium opprobria exprobrantium Patrem, quia Pater opprobria [Col. 0957A] tantum, Filius vero et opprobria sustinuit et passionem.

»Et operui in jejunio animam meam, et factum est mihi in opprobrium.« Volebam, inquit, Judaeos mihi conjungere, et meo corpori, quod est Ecclesia, incarnare et sociare, sed jejunus sum, neque hunc cibum suscipere valui. Talis erat ille cibus, qui beato Petro in linteo ostensus est, quando ei a Domino dictum est: »Macta, et manduca (Act. X, 13).« Operuit autem Dominus in hoc jejunio animam suam, quia et desiderium suum eis celavit, et virtutem, quae intus erat, non manifestavit. Et hoc quidem ei in opprobrium factum est, quia inde majorem audaciam habuerunt, unde eum humiliatum, et quasi sine viribus esse viderunt.

[Col. 0957B] »Et posui vestimentum meum cilicium, et factus sum illis in parabolam.« Animam quidem, id est virtutem et fortitudinem, quae in anima est, operuit Dominus atque celavit. Cilicium vero eorum oculis anteposuit, per quod caro significatur; talem se illis ostendit, qualem eum esse putabant. Unde et Propheta in eorum persona dicit: »Et nos putavimus eum quasi leprosum, percussum a Deo, et humiliatum (Isa. LI, 4).« Cilicium ergo viderunt, hominem scilicet humiliatum in similitudinem carnis peccati, nullam virtutem et fortitudinem ostendentem. Unde et Pilato dicebant: »Nisi esset hic malefactor, non tibi tradidissemus eum (Joan. XVIII, 30).« Si enim animae et divinitatis similitudinem Dominus ostendisset, quis ei resistere potuisset? [Col. 0957C] Quia igitur posuit et ostendit vestimentum suum cilicium, ideo factus est illis in parabolam, ut derisorie et parabolice de eo loquerentur.

»Adversum me exercebantur qui sedebant in porta, et in me psallebant qui bibebant vinum.« Tota illa nox, qua Salvator noster captus est, ludentium exercitium, saltatio et ebrietas fuit. Sedebant autem in porta templi, sive potius in porta mortis, ubi talia conventicula fieri solent.

»Ego vero orationem meam ad te, Domine.« Illi, inquit, hoc faciebant; ego vero orabam in corde meo, et orationem meam ad te, Domine, dirigebam. Sed quid orabat Dominus? Audi quid sequitur: »Tempus beneplaciti Deus;« subauditur: »ecce advenit.« Et quis est iste beneplacitus? dicat ipse [Col. 0957D] Pater: »Hic est filius meus dilectus, in quo mihi bene complacui (Matth. XII, 18).« Tempus autem Christi, quamvis omne tempus suae incarnationis intelligi possit, illud tamen praecipue intelligitur, in quo majorem misericordiam operatus est, tempus videlicet suae passionis. Unde et subditur:

»In multitudine misericordiae tuae exaudi me in veritate salutis meae.« Multa, quasi dicat, sit ista misericordia tua, et vera sit ista salus tua, quam per me modo operaris, quatenus et multi salvi fiant, et vera salute salvi fiant. Vera enim salus illa est cui neque infirmitas neque mors succedere potest; maxima medicina est qua mortis aculeus fractus est.

»Eripe me de luto, ut non inhaercam, libera me [Col. 0958A] ex odientibus me et de profundo aquarum, non me demergat tempestas aquae.« Dictum est superius quid per lutum sive limum, et quid per profundum maris et aquarum tempestatem intelligere debeamus. Et superius quidem in limo profundi infixum et tempestate submersum se esse dicit. Hic autem ut eripiatur exorat; quia, ut diximus, usque in tertium diem potestatem in eo habuerunt; postea vero de eorum potestate ereptus, nihil ulterius adversus eum facere potuerunt. Sed quare hic dicit: »Non me demergat tempestas aquae;« cum superius dicat: »et tempestas demersit me?« nisi ut intelligamus eum pro sola anima orare, ut nullam in eam habeant potestatem. Sic enim et de beato Job, cum Satan ei detraheret, a Domino dictum esse legitur: »Ecce [Col. 0958B] in manu tua est; verumtamen animam illius serva (Job II, 6).«

»Neque absorbeat me profundum, neque urgeat super me puteus os suum.« Hic autem manifeste ostenditur quia haec oratio, non ad corpus, sed ad animam pertinet: sola enim Salvatoris nostri anima in infernum descendit, qui per hunc puteum profundum significatur. Et ipse quidem ibi teneri non potuit, sed ligato diabolo et inferno exspoliato, cum magna victoria inde ascendit.

»Exaudi me, Domine, quoniam benigna est misericordia tua: secundum multitudinem miserationum tuarum respice me; ne avertas faciem tuam a puero tuo; quoniam tribulor, velociter exaudi me.« Satis velociter exauditus est, quia ipsa hora [Col. 0958C] qua voluit, et sicut ipse cum Patre disposuit, a mortuis resurrexit.

445 »Intende animae meae in adjutorium, et libera eam propter inimicos meos, eripe me ut non gaudeant de me inimici mei« Haec autem plana sunt, et expositionem non indigent. Diximus superius qualiter has Salvatoris nostri orationes intelligere debeamus.

»Tu enim scis improperium meum, confusionem et verecundiam meam.« Omnia haec idem significant: quae ideo Patrem scire dicit, quia inde eum magnam ultionem accepturum esse non dubitat. »In conspectu tuo sunt semper qui tribulant me.« Tu eos vides, tu eos cognoscis, te fugere non poterunt; tibi de his omnibus rationem eos reddere [Col. 0958D] oportet. Miseri, et per omnia infelices, quibus tam dura accusatio et tam terribile judicium imminet!

»Improperium exspectavit cor meum et miseriam.« Sciebat Salvator noster, quando Judaeis praedicabat, et eorum infirmos sanabat et mortuos resuscitabat, omnia haec sibi esse ventura, et de tali vinea aliam vindemiam exspectare non debuit.

»Sustinui, qui simul mecum contristaretur, et non fuit, consolantem me quaesivi, et non inveni.« Et mirum certe cum tot millia ibi essent, qui eum cognoverant, praedicantem audiverant, et tam multa ejus miracula viderant, quod nemo ad eum accessit ut compateretur, et qui eum consolaretur; tantus terror invaserat omnes bonos, et sic diabolus adversus [Col. 0959A] eum concitaverat; et inflammaverat omnes malos, ut et illi essent extra se, et quod facerent, ignorarent. Nam et ipsi discipuli, relicto eo, fugerunt omnes; et ipse, qui inter eos maximus erat, et qui alios, sicut et mandatum fuerat, confirmare debebat, timore perterritus, ter eum negavit. Et hinc est quod Dominus dixerat: »Haec est hora vestra, et potestas tenebrarum (Luc. XXII, 33).«

»Et dederunt in escam meam fel, et in siti mea potaverunt me aceto.« Hoc autem et Evangelista similiter narrat: »Quia dederunt ei acetum cum felle mistum (Matth. XXVII, 34).«

»Fiat mensa eorum coram ipsis in laqueum, et in retributionem et in scandalum.« Hanc autem maledictionem et alias omnes quae sequuntur quotidie [Col. 0959B] Judaei legentes et non intelligentes seipsos excommunicant et maledicunt; quod utique non fecissent, nisi eas Propheta scripsisset. Eamdem escam spiritualem habent Judaei, quam et nos habemus, legem videlicet, et prophetas et alias Scripturas quibus animae nutriuntur, sed non est inter eos qui panem frangat et Scripturas eis exponat; sicut scriptum est: »Parvuli petierunt panem, et non erat qui frangeret eis (Thren. IV, 4)«. Sequuntur igitur litteram, et, sicut Apostolus ait, ipsa littera eos occidit, atque eo modo fit eis in laqueum quo decipiantur et occidantur. Et hanc retributionem et hoc scandalum inde habebunt, quod solam litteram sequuntur et spiritualem intelligentiam non quaerunt. Unde et subditur:

[Col. 0959C] »Obscurentur oculi eorum ne videant.« Hoc est enim quod per prophetam dicitur: »Excaeca cor populi hujus, ut videntes non videant, et audientes non intelligant (Isa. VI, 10).«

»Et dorsum eorum semper incurva.« Incurvatum est dorsum Judaeorum, et non ad ea respiciunt quae sursum sunt, sed ad ea quae inferius latent; temporalia quaerunt, et non aeterna; non homines, sed bestiae facti sunt.

»Effunde super eos iram tuam, et indignatio irae tuae apprehendat eos.« Hoc jam ex parte factum est; sed abundantius in judicio exspectatur.

»Fiat habitatio eorum deserta, et in tabernaculis eorum non sit qui inhabitet.« Habitatur quidem usque hodie Judaea, sed non a Judaeis, quoniam ab [Col. 0959D] eis derelicta et deserta est, et nullus est ex eis qui quasi in haereditate sua habitet in ea. Sed quare hoc?

»Quoniam quem tu percussisti, ipsi persecuti sunt me, et dolorem vulnerum meorum addiderunt.« Hoc est enim quod alibi scriptum est: Percutiam pastorem, et dispergentur oves gregis. (Zach. XIII, 7).« Addiderunt autem et alium delorem vulnerum ejus, quia non fuit ei sufficiens, quod Dominum occiderent, nisi et servos interficerent. Haec quidem adhuc futura erant; sic de eis loquitur, ac si jam transacta fuissent.

»Appone iniquitatem super iniquitatem ipsorum.« Dominus iniquitatem facere non potest, sed pro [Col. 0960A] iniquitate, meritum iniquitatis intelligere debemus. Ponit igitur Dominus iniquitatem super iniquitatem, quia omnes illorum enumerat iniquitates, ut nulla praetermittatur, pro qua poenam non suscipiant.

»Et non intrent in tuam justitiam.« Quid est enim in tuam justitiam, nisi in locum in quo justi et justitia habitat? per quem utique illa habitatio supernae felicitatis significatur.

»Deleantur de libro viventium.« Hoc autem exponit: »et cum justis non scribantur.« Mali autem in illo libro scripti non sunt; sed ideo ex eo delentur, quod in eo scribi non permittuntur. Liber autem ille, quid aliud est, nisi memoria omnipotentis Dei, in qua simul omnia, et prima et novissima continentur?

[Col. 0960B] »Pauper et dolens ego sum, et salus vultus tui Deus suscepit me.« Hae sunt, quasi dicat illae gratiae quas ab illo populo suscipio, quia cum omnium dives essem, pauper et dolens pro eo factus sum. Unde et alibi dicitur: »Vere languores nostros ipse tulit, et dolores nostros ipse portavit (Isa. LIII, 4).« ---»Et salus bonae voluntatis tuae Deus suscepit me,« qui, ut alios sanarem, infirmari volui. Vultus pro voluntate ponitur, quia in vultu voluntas cognoscitur.

»Laudabo nomen Dei mei cum cantico, et magnificabo eum in laude.« Hoc est enim illud nomen, de quo ipse Dominus per 446 Prophetam dicit: »Ego Dominus, hoc est nomen meum, gloriam meam alteri non dabo (Isa. XLII, 8).« Hoc autem nomen ille laudat, et cum cantico laudat, qui et se servum, [Col. 0960C] et ipsum Dominum esse cognoscens, sic ei servit, et sic ei obedit, sicut bonum servum bono Domino servire oportet.

»Et placebit Deo super vitulum novellum cornua producentem et ungulas.« Hic est ille vitulus saginatus, de quo in Evangelio dicitur: »Occidite mihi vitulum saginatum, ut epulemur et satiemur (Luc. XV, 23).« Novellus est ipse vitulus, quia nunquam amplius talis vitulus immolatus fuit. Ac per hoc bene placuit Deo super vitulum istum, neque in aliquo alio sic aliquando delectatus est, ut merito de eo dicatur: Quia »odoratus est Dominus odorem suavitatis (Genes. VIII, 21).« Produxit autem iste vitulus et sibi et nobis cornua et ungulas quibus inimicos superare et sub pedibus conculcare valemus. Unde [Col. 0960D] Apostolus ait: »Dominus conteret Satanam sub pedibus vestris velociter (Rom. XVI, 20).« Omnia mandata utriusque Testamenti et arma nobis et cornua sunt ad superandos inimicos.

»Videant pauperes et laetentur, quaerite Dominum, et vivet anima vestra.« Isti sunt illi pauperes, qui magistri exempla secuti, sua sponte pauperes facti sunt. Et de Judaeis quidem dicitur superius, »obscurentur oculi eorum ne videant:« de his autem dicitur, »videant pauperes, et laetentur.« Ut adimpleatur illud quod in Evangelio Dominus ait: »In judicium ego veni in hunc mundum, ut qui non vident, videant; et videntes caeci fiant (Matth. XIII, 13.)« Laetentur itaque pauperes, quorum oculi aperti [Col. 0961A] sunt, et ad videnda et intelligenda omnia divina mysteria illuminati. »Quaerite Dominum,« quia ad hoc illuminati estis, ut eum quaeratis et inveniatis; quem ideo Judaei invenire non possunt, quia caeci sunt et in tenebris ambulant. Vivunt autem qui Dominum quaerunt, quia in ipso vitam invenerunt.

»Quoniam exaudivit pauperes Dominus, et vinctos suos non sprevit.« Dignum, inquit, est, ut Dominum pauperes quaerant, qui eorum justa desideria semper exaudit. Vincti autem Domini illi sunt qui quasi vinculis colligati seipsos compescunt, ut ad illicita non accedant. Omnia divina mandata vincula quaedam sunt, quibus retineri debemus.

»Laudent illum coeli et terra, mare et omnia quae in eis sunt.« Si haec omnia Dominum laudant, nihil [Col. 0961B] relinquitur quod ejus laudibus idoneum sit. Quoniam, sicut scriptum est: »In inferno autem quis confitebitur tibi?« (Psal. VI, 6.)---»Quoniam Deus salvam faciet Sion, et aedificabuntur civitates Juda.« Sion S. Ecclesia est, cujus speculatores praedicti pauperes sunt, quibus ideo dictum est ut videant, quoniam ad hoc super speculum positi sunt, ut civitatem custodiant, et a longe videant. Tanta est autem laetitia de salute Sion, ut ex hoc omnis creatura Deum laudare et benedicere debeat. Civitates vero Juda, singulae Ecclesiae sunt quae, per totum mundum ab apostolis aedificatae, non Judaeos, sed Christianos habitatores habent.

»Et haereditate acquirent eam, et semen servorum ejus possidebit eam, et qui diligunt nomen [Col. 0961C] ejus habitabunt in ea.« Hanc, inquit, haereditatem semen, et filii apostolorum possidebunt. Et omnes qui diligunt nomen ejus, et qui se gerunt ut servos ejus, habitabunt in ea.



PSALMUS LXIX. IN FINEM PSALMUS DAVID: IN REMEMORATIONEM; IDEO QUIA SALVUM EUM FECIT DOMINUS.

In finem, inquit, haec referantur, et ad Christum dirigantur, et ab ipso adjutorium quaeratur et exspectetur, quae ego quasi dicat in rememorationem scripsi, ideo quod Dominus salvum me fecit. Haec autem in cunctis nostris necessitatibus dicamus et omnibus nostris actionibus praeponamus, quae ad sui exemplum Propheta nos dicere voluit.

»Domine Deus, in adjutorium meum intende, Domine, ad adjuvandum me festina.« Haec oratio sufficit nobis in omnibus quae postulamus, praesertim si ab inimicis et adversariis affligimur. Ubique et in omnibus Dei adjutorium quaerendum est, quia ubique et in omnibus necessarium est; quoniam sine ejus adjutorio nihil facere possumus. Si bona agere volumus, bene et utiliter oremus; et si quod non debemus, male agere volumus, bene et utiliter oramus; magnum Dei adjutorium est, si malis desideriis resistat et fieri non permittat. Qui igitur malum aliquod facere cupit, dicat prius: »Deus in adjutorium [Col. 0962A] meum intende,« et non poterit facere quod facere cupit. Festinet igitur Dominus in adjutorium bonis, ut faciant quod volunt; festinet et malis in adjutorium, ne faciant quod volunt.

»Confundantur et revereantur inimici mei, qui quaerunt animam meam.« Haec oratio et contra inimicos fit et pro inimicis. Pro inimicis quidem si resipiscunt: contra eos autem, si in malitia perseverant. Bene autem confunditur et erubescit qui peccata sua recognoscens, ab iniquitate quiescit et eum diligere incipit, quem occidere desiderabat. Unde et sequitur:

447 »Avertantur retrorsum et erubescant qui cogitant mihi mala.« Avertantur, inquit, retrorsum ab iniqua sua intentione, et ad poenitentiam [Col. 0962B] redeant cum satisfactione. Et erubescant ea erubescentia, de qua Apostolus loquitur, dicens: »Quem ergo fructum habuistis tunc in illis in quibus modo erubescitis?« (Rom. VI, 21.)

»Avertantur statim et erubescant qui dicunt mihi euge, euge.« Cito, inquit, avertantur, et non tardent converti ad Dominum, neque differant de die in diem: et erubescentes convertantur, ne et ipsi audiant quod per prophetam dicitur: »Facies meretricis facta est tibi: nescis erubescere (Jer. III, 3).« Quod autem ait euge, euge, insultatio est, quam iniqui homines contra sanctos, quasi jam ab eis superatos, facere solebant.

»Exsultent et laetentur qui quaerunt te, Domine.« Qualescunque fuerint, dicunt martyres, et quomodocunque [Col. 0962C] nos afflixerint, si te quaesierint et ad te conversi fuerint, rogamus ut eamdem nobiscum laetitiam et exsultationem habeant. Boni discipuli qui, magistri exempla secuti, pro persequentibus et calumniantibus orant. Sic enim ipse Dominus pro suis crucifixoribus oravit, dicens: »Pater ignosce illis, quia nesciunt quid faciunt (Luc. XXIII, 34).«---»Et dicant semper, magnificetur Dominus, qui diligunt salutare tuum.« Qui Filium diliguat, diligunt et Patrem, et simul cum Filio glorificant Patrem.

»Ego vero egenus et pauper sum, Deus, adjuva me.« Egeni et pauperes erant sancti et humano auxilio destituti, quia praeter Deum, nemo erat qui eis auxilium praestare auderet. Unde et unusquisque [Col. 0962D] illorum Domino dicit: »Deus, adjuva me,« et illud quod sequitur: »adjutor meus et liberator meus es tu.« In magna afflictione se esse significant, dum tanta instantia adjutorium postulant: Unde et subditur: »ne tardaveris;« cito, inquiunt, succurre: jam vires deficiunt et resistere non valemus.



PSALMUS LXX. PSALMUS DAVID FILIORUM JONADAB [(650) 1Kb] , ET PRIORUM CAPTIVORUM (Jerem. XXXV, 6)

Iste est ille Jonadab qui praecepit filiis suis ut vinum [Col. 0963A] non biberent et in hoc mundo haereditatem non haberent, quibus Jeremias vinum ante posuit et bibere praecepit. Illi vero bibere noluerunt, dicentes sibi hoc a patre suo interdictum fuisse. Unde et per eumdem prophetam Dominus ait: »Praevaluit sermo Jonadab sermonibus meis, et magis filii Jonadab ebediunt patri, quam filii Israel obediunt mihi (Jerem. XXXV, 18).« Isti itaque et omnes alii qui in illa captivitate majores melioresque fuerunt, et caeteri omnes qui per illos significati sunt, in hoc psalmo modo loquuntur et Dei adjutorium implorant. Non est igitur iste Psalmus totius captivitatis, sed illorum solummodo qui meliores sunt et in ista et in illa captivitate.

»Deus in te speravi, Domine, non confundar in [Col. 0963B] aeternum, in tua justitia libera me, et eripe me.« Dicunt se in Domino sperasse. Dicit Apostolus: quia »spes non confundit (Rom. V, 5).« Deus autem justus est, ideoque liberantur et eripiuntur de omnibus angustiis suis.

»Inclina ad me aurem tuam, et libera me.« Aurem ad aliquem Dominum inclinare, quid aliud est, quam exaudire? Sicut e converso a voce alicujus aurem avertere, nihil aliud est quam audire nolle.

»Esto mihi in Deum protectorem, et in locum munitum ut salvum me facias.« Et protector et locus munitissimus est Deus fidelibus suis, quia contra eum quem ipse vult defendere nullae inimicorum valebunt insidiae. Unde et subditur:

[Col. 0963C] »Quoniam firmamentum et refugium meum es tu.« Firmamentum quidem, quia sine te nulla est fortitudo; refugium vero, quia ad te confugientibus praesidium es et beatitudo.

»Deus meus eripe me de manu peccatoris, et de manu contra legem agentis et iniqui.« Peccatores iniqui, et contra legem agentes, judaei, haeretici et tyranni sunt, a quibus omnes sancti, ut eripiantur, Dominum orant.

»Quoniam tu es patientia mea, Domine, spes mea a juventute mea.« Tu scis, inquit, quia tantas eorum injurias sustineo, quod nisi patientiam dedisses, jam penitus succubuissem. Sed tu es patientia mea et spes mea a juventute mea; ab illa [Col. 0963D] videlicet aetate, qua contra diabolum arma suscepi. In hac autem aetate sunt et pueri, et adolescentes, et senes et quicunque 448 ad pugnandum idonei sunt: est autem juventus flos aetatis, in qua nimirum aetate omnes mortui resurgent, in qua et Salvator noster resurrexit. Quicunque igitur viriliter se habet et viriliter pugnat, cujuscunque aetatis sit, inter juvenes computari debet.

[Col. 0964A] »In te confirmatus sum ex utero, de ventre matris meae tu es protector meus; in te cantatio mea semper. Dixi, inquit, quia tu es patientia mea, et spes mea a juventute mea;« qui utique ad ipsam juventutem pervenire non potuissem, nisi tu me confirmasses, educasses, docuisses et provexisses. Totum igitur quod sum, gratia tua sum. Et in te erit decantatio mea semper, quia omni tempore tibi cantabo et jubilabo.

»Tanquam prodigium factus sum multis: et tu adjutor fortis.« Est autem prodigium novum aliquod et inusitatum. Et dicitur prodigium, quasi pro digito; eo quod longe ostendatur digito [(651) 1Kb] . Erant igitur sancti prodigium multis, qui cernentes durissima tormenta quae pro fide Christi patiebantur [Col. 0964B] digito eos ostendentes, stupebant et admirabantur. Et tunc quidem Dominus aderat adjutor fortis in opportunitatibus, in tribulatione.

»Repleatur os meum laude tua, ut possim cantare laudem tuam, tota die magnificentiam tuam.« Quia, inquit, factus es mihi adjutor fortis, dignum est ut os meum impleatur laude tua, et abundanter impleatur, ut tota die omni tempore possim cantare gloriam tuam et magnificentiam tuam, qui tam mirabilis es in sanctis tuis, et tam fortes et potentes eos facis ad pugnandum contra inimicos tuos.

»Ne projicias me in tempore senectutis.« Quid est in tempore senectutis? »Cum defecerit virtus mea, Deus, ne derelinquas me.« Cujuscunque [Col. 0964C] aetatis sit homo, virtute et constantia in eo deficiente, inter senes reputatur; sicut econtra superius de juventute diximus, quae magis pugnandi robore, quam aetatis tempore consideratur. Rogat itaque ut, si quando virtus in eo defecerit, more solito Deus adsit et nunquam ab eo derelinquatur [(652) 1Kb] .

»Quia dixerunt inimici mei mihi mala, et qui custodiebant animam meam consilium fecerunt in unum, dicentes: Deus dereliquit eum, persequimini et comprehendite eum: quia non est qui eripiat eum.« Non mirum si adjutorium postulat, contra quem tam pravum et tam iniquum consilium inimici iniverunt. Haec autem et alia quaedam quae in hoc psalmo dicuntur etiam de Salvatore [Col. 0964D] nostro convenienter intelligi possunt. Multoties enim homines iniqui inde sanctos Dei gravius affligebant, et a Deo derelictos esse putabant, et quasi impios et sacrilegos judicabant, quia Deus auxilium differebat et eis tam cito non subveniebat. Unde subditur:

»Deus ne elongeris a me, Deus meus in auxilium meum respice.« Ut eorum consilium vanum et [Col. 0965A] inutile inveniatur; cum te et praesentialiter adesse et adjutorem esse cognoverint.

»Confundantur et deficiant detrahentes animae meae, operiantur confusione et pudore qui quaerunt mala mihi.« Constat enim quia si confunderentur et erubescerent, et ab iniquitate sua deficerent et quiescerent, quia sanctorum orationibus, quos interficiunt, adhuc veniam impetrare possent. Quod si in malitia perseveraverint, aeterna confusione confundentur, deficient et peribunt. Facilius ad misericordiam flectitur judex, si ille qui injuriam passus est pro reo orare incipiat.

»Ego autem semper in te sperabo, Domine, et adjiciam super omnem laudem tuam.« Faciant illi, inquit, quod volunt, et quod homines iniqui facere [Col. 0965B] solent, quia spem meam nunquam mihi auferre poterunt, sed semper et in prosperis et in adversis in te sperabo, Domine, et super omnem laudem adjiciam laudem tuam. Quid est enim super omnem laudem adjicere laudem, nisi semper laudare, et a laudibus nunquam cessare? Unde et subditur:

»Os meum pronuntiabit justitiam tuam, tota die salutare tuum.« Et certe ad maximam laudem Dei pertinet ejus justitiam nuntiare. Salutare Dei Christus est, quem tota die et omni tempore laudare et praedicare debemus.

»Quia non cognovi negotiationes, introibo in potentias Domini [(653) 1Kb] .« Non est conveniens ut negotiatores nuntient justitiam Domini et salutare Domini, neque conveniens est ut intrent [Col. 0965C] in potentias Domini. Et hoc quidem de Simoniacis specialiter intelligi debet qui, quoniam de templo ab ipso Domino ejecti sunt, utique et praedicare et in potentias Domini intare 449 prohibiti sunt [(654) 1Kb] . Quid autem per potentias Domini, nisi ecclesiasticas dignitates intelligere debemus? Illi igitur intrent in potentias Domini, illi dignitates Ecclesiae suscipiant, qui tales negotiationes non cognoverunt. Omnes autem negotiationes malae sunt, quae cum fraude et deceptione fiunt.

»Domine, memorabor justitiae tuae solius.« Nullam, inquit, aliam justitiam pronuntiabo, nullam aliam justitiam praedicabo, nisi justitiam tuam; illam videlicet justitiam, quam tu Deus docuisti me a juventute [Col. 0965D] mea. Haec est domestica illa justitia, quae in utroque Testamento invenitur, qua homines justificantur, et misericorditer judicantur. Juvenum et perfectorum justitia est, secundum legem judicare, et a mandatis Domini non declinare. »Et usque [Col. 0966A] nunc pronuntiabo mirabilia tua.« Non videtur sufficiens usque nunc, si simpliciter intelligatur nunc, sed quia nunc praesens tempus significat, ille quidem videtur pronuntiare justitiam Dei usque nunc, qui omni tempore eam pronuntiat. »Et usque in senectam et senium, Deus, ne derelinquas me [(655) 1Kb] .« Quid per senectam et senium, nisi ultimam senectutem et vitae terminum intelligimus? Tale est igitur ac si dicat: Ego quidem omni tempore pronuntiabo mirabilia tua; et tu omni tempore mihi adesto adversus eos qui audire nolunt mirabilia tua.

»Donec annuntiem brachium tuum generationi omni, quae ventura est. Potentiam tuam, et justitiam tuam Deus usque in altissima quae fecisti magnalia.« Hoc est illud brachium de quo dicitur: [Col. 0966B] »Et brachium Domini cui revelatum est (Isa. LIII, 1).« Per quod Salvator noster intelligitur, per quem omnia facta sunt, et sine quo factum est nihil. Hoc autem brachium nuntiant sancti, qui Patrem omnia per Filium dicunt esse operatum. Et haec quidem illorum praedicatio extenditur in omnem generationem quae ventura est. Nuntiant autem et potentiam et justitiam Dei, et eum omnipotentem et justissimum esse annuntiant. Nuntiant praeterea et altissima magnalia quae Dominus fecit, per quae, non mundi creationem, non diluvii inundationem, non maris Rubri divisiones, non Pharaonis interitum, non multa alia quae altissima esse videntur intelligimus; sed illa quae super omnia altissima sunt, Christi videlicet incarnationem, passionem, resurrectionem [Col. 0966C] et ascensionem. Unde nimia admiratione commotus exclamat: »Deus, quis similis tibi?«

»Quantas ostendisti mihi tribulationes?« Vis audire quantas? »multas;« et quales? »malas.« Quis enim enumerare valeat quantas et quam malas tribulationes pro Christi nomine sancti sustinuerunt? Vix enim beati Pauli tribulationes enumerare sufficimus.

»Et conversus vivificasti me, et de abyssis terrae iterum reduxisti me.« Nisi prius aversus fuisset, non diceretur quia conversus, vivificasti me. Aversus nobis et iratus, et nos mortui eramus, quia mortis princeps nobis dominabatur. Conversus est ad nos, et ipse, qui vita est, vivificavit nos et de abyssis terrae iterum reduxit nos. Reduxit, quando [Col. 0966D] infernum exspoliavit; reduxit, quando de mundi hujus conversatione et vana superstitione eripuit. Reducet in judicio, quando omnes fideles suos ad se vocabit; quod, quia sine dubio futurum est, non inconvenienter factum esse dicit.

[Col. 0967A] »Multiplicasti justitiam tuam.« Multiplicavit quidem justitiam suam Dominus, quoniam, quibus multas et malas tribulationes ostendit, eos et vivificavit, et de abyssis terrae iterum iterumque reduxit. »Et conversus exhortatus es me.« Exhortatus est Dominus fideles suos per leges, per prophetas, per evangelistas, per apostolos, et quotidie hortatur nos et docet quid agere debeamus. »Et ego confitebor tibi in vasis psalmorum.« Vasa psalmorum instrumenta sunt musicae artis, quae decem chordas et non amplius habent, in quibus ille bene et suaviter Domino cantat, qui legis decem mandata observat.

»Veritatem tuam psallam tibi in cithara, Deus sanctus Israel.« Cithara, ut jam alibi diximus, [Col. 0967B] ad Novum pertinet Testamentum; cui vel tres vel quatuor cordae sufficiunt, quoniam Novum Testamentum in quatuor evangeliis continetur, in quibus clarissime et suaviter resonat mysterium Trinitatis. Maxime autem veritas Dei in cithara canitur, per quam Christum intelligimus, qui de seipso loquitur, dicens: »Ego sum via, veritas et vita (Joan. XIV, 6).«

»Gaudebunt labia mea, dum cantavero tibi, et anima mea quam redemisti.« Gaudebunt, inquit, labia mea, labia interioris hominis, labia quae tibi in silentio loquuntur, et a te solo audiuntur: illa labia gaudebunt, dum cantavero tibi, quia non modicum de cantatione sua mercedem exspectabunt. Et anima mea, quam redemisti, similiter faciet.

[Col. 0967C] »Sed et lingua mea meditabitur justitiam tuam.« Idipsum per linguam et per labia significatur, quia meditatio non oris, 450 sed cordis est; unde totus ille cantus, non oris tantum, sed cordis potius esse monstratur.

»Dum confusi, et reveriti fuerint qui quaerunt mala mihi.« Meditantur sancti justitiam Dei, et tunc praecipue meditantur, et laudant, quando inimicos suos confusos esse vident: sive bona confusione, ut de peccatis erubescant, sive ut in sua malitia perseverantes in aeternum confundantur et pereant. Et tunc quidem magnam sibi justitiam factam esse gaudent, quando eos erubescentes, et de his quae contra justitiam fecerunt, poenitentes esse intelligunt.



PSALMUS LXXI. PSALMUS: IN SALOMONEM.
[Col. 0967D]

Salomon interpretatur pacificus. Significat autem Salvatorem nostrum, de quo Apostolus ait: »Ipse [Col. 0968A] est pax nostra, qui fecit utraque unum (Ephes. II, 14).« Hic est ille rex pacificus, cujus vultum desiderat universa terra (III Reg. X, 24). Et ipse quidem dominatur a mari usque ad mare: et adorabunt eum omnes reges terrae, omnes gentes servient ei: Quod quidem si de primo Salomone intelligatur, non est verum [(656) 1Kb] .

»Deus, judicium tuum regi da, et justitiam tuam filio regis.« Hoc autem de Salvatore nostro dicit Propheta qui de seipso loquitur, dicens: »Pater non judicat quemquam; sed omne judicium dedit filio (Joan. V, 22).« Ipse enim et rex est, et filius regis, qui judicabit orbem terrae in aequitate, et populos in justitia. Ipse igitur judicium teneat, ipse justitiam faciat, qui non respicit personam hominis, [Col. 0968B] et potens est unicuique reddere secundum opera sua.

»Judicare populum tuum in justitia, et pauperes tuos in judicio.« Da, inquit, Domine, judicium tuum filio regis, id est filio tuo. Hic enim locutionis modus in libris Veteris Testamenti frequentissimus est. Judicare, hoc est ad judicandum populum tuum in tua justitia, et pauperes tuos in tuo judicio. Iste, quasi dicat, a tua justitia et a tuo judicio nunquam recedet, quia non differt a te in justitia, qui a te non differt in substantia. Pauperes Dei illi sunt, qui sua sponte pauperes sunt, et non terrena, sed coelestia quaerunt.

»Suscipiant montes pacem populo, et colles justitiam.« Suscipiant, inquit, et montes et colles [Col. 0968C] hanc pacem et hanc justitiam, quam tu modo das populo tuo, quod nihil aliud est dicere vel intelligere, nisi suscipiant filium tuum: »Ipse enim est pax nostra (Ephes. II, 14),« sicut Apostolus ait, ipse est justitia, sine qua nemo justificatur. Sed quid per montes et colles, nisi apostolos et doctores, vel Ecclesias et civitates intelligamus [(657) 1Kb] ? Isti enim inter alios altiores sunt, et quasi montes aliis praeeminent.

»In sua justitia judicabit pauperes hujus populi, et salvos faciet filios pauperum.« Hic inquit, filius regis in sua justitia, quam naturaliter et substantialiter habet, et quam aliunde non recepit, judicabit populos hujus saeculi [(658) 1Kb] ; de quo modo dixit: »judicare populum tuum.« Pauperes quidem [Col. 0968D] ipse judicabit, quia divites a diabolo judicantur. »Et salvos faciet filios pauperum.« Pauperes et filii pauperum apostoli sunt, et eorum imitatores. Isti sunt illi pauperes qui »relictis omnibus secuti [Col. 0969A] sunt Dominum (Luc. V, 11)« Hos autem salvabit Dominus, et in sua justitia judicabit.

»Et humiliabit calumniatorem.« Per quem diabolus significatur, qui populum Dei calumniari et accusare non cessat. Hic autem, quia supra modum se exaltavit, omni poena comprimetur et humiliabitur. »Et permanebit cum sole, et ante lunam in saeculum saeculi.« Permanebit, inquit, in saeculum saeculi cum sole, qui ante lunam fuit et ante solem; siquidem ipse fecit solem et lunam. Ante lunam fuisse, aliquid est, sed cum sole manere, quid est? Dicitur autem de eo alio in loco: »Et sedes ejus sicut sol in conspectu meo, et sicut luna perfecta in aeternum (Psal. LXXXVIII, 18).« Possumus igitur per solem claritatem intelligere, ut sicut dicitur lumen de lumine, [Col. 0969B] sic etiam dicatur sol de sole, et claritas de claritate. Permanet itaque cum sole in saeculum saeculi, quia nunquam recedit a Patre, semperque in eadem gloria et claritate manet cum Patre. Manet autem et ante lunam, quia sicut suo Domino tota sibi servit Ecclesia [(659) 1Kb] . In eo autem, 451 quod ante eam manet, dilectionis affectio designatur.

»Et descendet sicut pluvia in vellus, et sicut stillicidia stillantia super terram.« Nota est historia Gedeonis, qui aliquando ad praelium iturus, et cum hostibus pugnaturus, hoc signum victoriae a Domino accepit, ut vellus in area poneret. Posuit itaque et semel et iterum, et prius quidem vellus madidum, terra vero sicca apparuit; deinde autem vellus siccum, [Col. 0969C] terra vero madida apparuit (Judic. VI, 36). Haec similitudo in Christi incarnatione servata est. Vellus in medio areae, Judaea est in medio terrae. Sicut pluvia prius in vellus; ita et Christus prius in Judaeam descendit. Sed postea siccato vellere, stillicidia super terram stillarunt; quia, relicta Judaea, Dominus, et doctrina Domini in omnes terras et in omnes gentes pertransiit. Hoc autem tunc factum est, quando »in omnem terram exivit sonus apostolorum, et in fines orbis terrae verba eorum (Psal. XVIII, 4).« Isti fuerunt illae nubes, quibus totus irrigatus est mundus.

»Orietur in diebus ejus justitia, et abundantia pacis, donec extollatur luna [(660) 1Kb] .« Haec pax, et haec justitia inter sanctos, et in Ecclesia a diebus Salvatoris [Col. 0969D] nostri orta est, quia ipsi sunt, qui justitiam [Col. 0970A] pacemque custodiunt. Nam et secundum litteram, quando Dominus natus est, maxima pax ubique erat; toto mundo sub Romano imperio constituto. Unde et digne satis in ejus nativitate angelorum voces auditae sunt, clamantium et dicentium: »Gloria in excelsis Deo, et in terra pax hominibus bonae voluntatis (Luc. II, 14).« Et haec quidem pax, et justitia non auferetur a sanctis et ab Ecclesia Christi, donec ipsa elevetur et super coelos extollatur; quae modo hoc in loco per lunam significatur. Et luna a sole, et Ecclesia a Christo, suae claritatis lumen suscipiunt.

»Et dominabitur a mari usque ad mare, et a flumine usque ad terminos orbis terrae.« Ubique dominatur Christus; nulla gens est, quae ejus non sit [Col. 0970B] subdita potestati. Ipse enim est, »qui solem suum oriri facit super bonos et malos, et pluit super justos et injustos (Matth. V, 45).« Quod autem significat a mari usque ad mare, hoc significat a flumine magno Euphratis usque ad terminos orbis terrae.

»Coram illo procident Aethiopes, et inimici ejus terram lingent.« Per Aethiopes, qui naturaliter nigri sunt, omnes peccatores significantur. Procidunt igitur Aethiopes coram illo, quia peccatores homines, qui antiquitus suam pulchritudinem amiserunt, ad fidem conversi, eum colunt, adorant et venerantur. Inimici vero ejus Judaei sunt, qui usque ad mortem iniquo eum odio persecuti sunt [(661) 1Kb] . Isti autem terram lingunt, qui sola terrena et transitoria quaerunt. Et quanto amore terram diligunt, in eo [Col. 0970C] ostenditur, quod eam lingere dicuntur. Possumus autem per istos inimicos etiam praedictos Aethiopes intelligere, qui quamvis prius inimici fuissent, nunc autem cognita veritate, eum suppliciter colunt, venerantur, et cum magna humilitate pro ejus amore ipsam terram oscuiantur.

»Reges Tharsis, et insulae munera offerent, reges Arabum, et Saba dona adducent.« Tharsis, exploratio laetitiae; Arabia, insidiae; Saba vero captivitas interpretatur. Et illi igitur, qui solam laetitiam explorantes voluptati dediti erant, et illi qui aliis insidiabantur, et perdere et decipere conabantur, et illi qui quasi servi captivi a diabolo tenebantur; postea baptizati, et Christi fidem suscipientes, et munera sua, et seipsos Domino offerunt [(662) 1Kb] . Hoc ipsum [Col. 0970D] faciunt et insulae, quae in mari positae singulas quasque [Col. 0971A] Ecclesias significant, quae in hujus mundi procellosa amplitudine continentur.

»Et adorabunt cum omnes reges terrae, omnes gentes servient ei.« Hoc est enim quod Apostolus ait: »In nomine Jesu omne genu flectatur coelestium, terrestrium, et infernorum (Phil. II, 10).« Unde et alibi: »Vivo ego, dicit Dominus, quia mihi curvabitur omne genu, et confitebitur omnis lingua (Isa. XLV, 23).«

»Quia liberabit pauperem a potente, et inopem cui non erat adjutor.« Quotidie Dominus liberat pauperem a potente, quotidie deponit potentes de sede, et exaltat humiles. Quamvis per potentes diabolus intelligi possit; per pauperem vero et inopem, quilibet peccator ad poenitentiam conversus. Valde [Col. 0971B] namque pauper est, qui diabolo servit: sicut econtra illi soli divites sunt, qui Domino serviunt.

»Parcet pauperi et inopi, et animas pauperum salvas faciet.« Hoc est enim, quod alibi dicitur: »Peccator quacunque hora conversus fuerit, et ingemuerit, vivet, et non morietur (Ezech. CCXXXIII, 11).« Diximus enim per pauperem peccatorem significari; qui ideo quidem pauper erat, qui veras divitias non habebat.

»Ex usuris et iniquitate liberabit animas eorum.« Non poterant divites esse, qui quotidie usuras persolvebant; sed cui, nisi diabolo, usuras dabant? crudeli videlicet, 452 et avarissimo feneratori. Dat enim et ipse pecuniam suam ad mensam, ut veniens cum usuris eam recipiat. Pecunia diaboli omne malum [Col. 0971C] est: pecunia ejus peccatum est, cujus usura ipsa anima est. Quicunque hanc pecuniam suscipit et tenet, animam sibi pro usura reddere oportet. Reddatur igitur sibi pecunia sua, ut ab ejus usuris anima liberari valeat. Hoc autem, quia sine Dei adjutorio fieri non potest; ideo hic dicitur: »Ex usuris, et iniquitate liberabit animas eorum. Et praeclarum nomen coram ipso.« Praeclarum nomen est, quod Dominus ait: »Jam non dicam vos servos, sed amicos: et vos estis lux mundi; vos estis sal terrae (Joan. XV, 14).« Vocantur autem et aliis nominibus praeclaris valde, sibique convenientibus.

»Et vivet, et dabitur ei de auro Arabiae.« Vivet, inquit, non ad tempus, ut caeteri reges, sed in aeternum et in saeculum saeculi. »Et dabitur ei de auro [Col. 0971D] Arabiae.« Hoc in magis completum est, qui inde venientes aurum, thus et myrrham Domino attulerunt. Aurum Arabiae optimum est, quod illi quidem dare videntur, qui pure et sapienter Deo serviunt; siquidem aurum pro sapientia ponitur. »Et orabunt de ipso semper [(663) 9Kb] .« Ipse docuit nos orare; ab ipso habemus illam optimam et plenissimam orationem, quam quotidie facimus: »Pater noster, qui es in coelis (Matth. VI, 9),« etc. Quando Salvator noster hanc orationem discipulos suos docebat, credo quia [Col. 0972A] jam extunc in spiritu ibi erat Propheta, et in hac tam pulchra et compendiosa oratione delectabatur. »Tota die benedicent eum.« Sicut enim tota die oramus; ita etiam tota die Dominum benedicimus. Hoc enim Apostolus dicit: »Sine intermissione orate (Thess. V, 17).« Quod si ore facere non possumus, desiderio tamen, et bona intentione facere possumus. Si enim desiderium non orat, nequaquam diceretur: »Desideria cordis eorum audivit auris tua (Psal. XX, 3).«

»Et erit firmamentum in terra.« Quid est enim firmamentum erit in terra, nisi coelum erit in terra? Hoc enim dicit Moyses: quia »vocavit Dominus firmamentum coelum (Gen. I, 8).« Bene autem firmamentum vocatur Dominus, quia in ipso est et sol, [Col. 0972B] et luna, et stellarum omnium pulchritudo. Et ipse quidem est firmamentum in terra, quia in ipso firmata et fundata est Ecclesia; sicut Apostolus ait: »Fundamentum aliud nemo potest ponere, praeter id quod positum est, quod est Christus Jesus (I Cor. III, 11).«---»In summis montium superextolletur.« Nullus mons tam altus, nulla potestas tam excelsa, quae ei non subjiciatur, et inferior non sit. Unde et in alio psalmo dicit: »Ut quid suspicitis montes uberes? mons in quo beneplacitum est Deo habitare (Psal. LXVII, 17).«---»Super Libanum fluctus ejus.« Per Libanum, qui candidatio interpretatur, Jerusalem intelligitur, quae inter alias civitates pulcherrima et nobilissima fuit. De qua Zacharias propheta ait: »Aperi, Libane, portas tuas, et devoret ignis [Col. 0972C] cedros tuas (Zach. XI, 1).« Quia igitur iste mons in superbia sua stetit, et sicut caeteri montes Salvatori nostro humiliare se noluit, ideo super Libanum fluctus, tempestates, inundationes, ira et indignatio Dei descendit, et descendet. »Et florebunt de civitate sicut fenum terrae.« Ipse Propheta sua verba exponit; et quem montem dixerat, civitatem vocat. Et florebunt, inquit, de civitate turpiter expulsi et violenter extracti, sicut fenum terrae, quod hodie est, et cras mittitur in clibanum.

»Et erit nomen ejus benedictum in saecula.« Legamus in Evangelio, et audiamus benedictionem matris et Filii, »Benedicta tu, inquit, inter mulieres, et benedictus fructus ventris tui (Luc. II, 42).« Haec benedictio non habebit finem, sed permanebit [Col. 0972D] in aeterna saecula. »Et ante solem permanebit nomen ejus, et ante lunam sedes ejus [(664) 1Kb] .« Si ante hoc in loco tempus significat, non magnum est, quod dicitur; cum arbores et herbas ante solem fuisse legamus. Sic igitur intelligatur, ut superius dicitur. »Et permanebit cum sole, et ante lunam in saeculum saeculi.« Ubi Christus, ibi et nomen Christi. Est igitur nomen ejus cum sole, et ante solem, id est cum Patre et ante Patrem, hoc est in conspectu Patris; quia Pater et Filius relativa sunt, et sine [Col. 0973A] se esse non possunt. Est autem et ante lunam sedes ejus, per quam Christi humanitas significatur, quem omnes sancti semper videre, et ante oculos habere desiderant. De hac autem sede dicitur: »Coelum mihi sedes est, terra autem scabellum pedum meorum (Isa. LXVI, 1).«

»Et benedicentur in eo omnes tribus terrae.« Ipse enim est de quo ad Abraham Dominus ait: »In semine tuo benedicentur omnes gentes (Gen. XXVI, 4).« Quod Apostolus exponit. »Non in seminibus dixit, quasi in multis, sed quasi in uno, et semini tuo, qui est Christus (Galat. III, 16).«---»Omnes gentes magnificabunt eum;« secundum illud: Laudate Dominum, omnes gentes, laudate eum, omnes populi (Psal. CXVI, 1).« Sed quomodo magnificabunt?

[Col. 0973B] »Benedictus Dominus Deus, qui facit mirabilia magna solus.« Ab omnibus igitur magnificatur Christus, a quibus psalmus iste cantatur; ipse solus facit mirabilia, quia et Pater, et ipse, et Spiritus sanctus, unus et solus Deus est, qui omnia operatur: »Et benedictum nomen majestatis ejus in aeternum, et in saeculum saeculi.« Quid est enim nomen majestatis ejus, nisi laus et fama, gloria et potentia ejus? per quam videlicet laudem evangelica praedicatio intelligi potest. »Et replebitur 453 majestate ejus omnis terra.« Hic est ille lapis abscissus de monte sine manibus, quem Daniel tantum crevisse dicit (Dan. II, 35), ut impleret universam terram. Hoc autem quia Propheta futurum adhuc [Col. 0973C] esse videbat, rogat ut cito fiat, et prae nimia laetitia bis dicit, »fiat, fiat.«



PSALMUS LXXII. DEFECERUNT LAUDES DAVID FILII JESSE. PSALMUS ASAPH [(665) 1Kb] .

Hoc quod dicit: »Defecerunt laudes David filii Jesse,« ad superiorem psalmum pertinet. Quod autem sequitur; »Psalmus Asaph,« sequentis psalmi titulus est. Sufficiat vobis (quasi dicat), usque nunc laudasse David filium Jesse; amodo autem laudate David filium Dei. Ecce natus est; nativitatem ejus secundum carnem, et laudes ejus magnas et praeclaras in superiori psalmo prophetavimus, et praedicavimus. Restat nunc, ut omni tempore dicamus: [Col. 0973D] »Benedictus Dominus Deus Israel, qui facit mirabilia magna solus, et benedictum nomen majestatis in aeternum, et in saeculum saeculi. Psalmus Asaph.« Asaph congregatio interpretatur, per quem Ecclesia intelligitur, de omnibus mundi hujus gentibus congregata [(666) 1Kb] , de qua hoc in psalmo dicitur: »Domine, in civitate tua imagines eorum ad nihilum rediges.«

»Quam bonus Israel Deus his qui recto sunt corde.« Vox Prophetae est, vel Ecclesiae Dei bonitatem et potentiam admirantis. Quam bonus, inquit, [Col. 0974A] est Deus Israel; sed illis praecipue, qui recta et catholica cogitant, et ad falsas cogitationes et periculosas disputationes non transeunt. Torquentur namque corda hominum, quando aliter quam debent, vel de ipso Deo, vel de ejus dispositione, vel de rerum veritate sentiunt. Unde et subditur.

»Mei autem pene moti sunt pedes, pene effusi sunt gressus mei, quia zelavi in peccatoribus, pacem peccatorum videns.« De cordis, et animae pedibus, et gressibus loquitur, qui tunc quidem moventur et cadunt, quando homo contra Deum pro aliqua re murmurat, vel scandalizatur. Vidit iste, qui haec loquitur, homines iniquos et peccatores, pacem et prosperitatem habere, et mundi hujus gloria et divitiis abundare; seipsum autem et alios Domino [Col. 0974B] servientes penuriam pati, multisque adversitatibus torqueri; et coepit illis invidere et similia desiderare. Neque hoc sibi justum esse videbatur, malis prospera, bonis vero adversa contingerent, atque ex hoc in eam, quam hic narrat, corruit tentationem [(667) 1Kb] . Sed in se reversus, considerans quae bonis praemia sint praeparata, et quae poena sit praeparata malis, seipsum consolatus est, et pedes suos jam motos, et cadentes firmavit et stabilivit. Unde et subditur:

»Quia non est declinatio morti eorum, nec firmamentum in plaga eorum.« Inde ergo pacem et prosperitatem, quasi dicat, abominatus est, et suae sibi indigentiae placuit, quia nulla via illis est, qua mortem aeternam declinare et effugere valeant, et [Col. 0974C] sic plagati et vulnerati sunt, ut nulla eis medicina subveniat. Firmamentum pro medicamine posuit, quia qui infirmi sunt, inde firmantur et sanantur.

»In laboribus hominum non sunt, et cum hominibus non flagellabuntur.« Ideo, inquit, non est declinatio morti eorum, quia in laboribus hominum non sunt. Boni labores, qui immortales homines faciunt; et boni homines, qui sic laborant ut immortales fiant. Hoc ipsum et de flagellis intelligamus, quibus apostoli »flagellati ibant gaudentes a conspectu concilii, quoniam digni habiti sunt pro nomine Jesu contumeliam pati (Act. V, 41).« Nam et illa flagella bona sunt, quibus Dominus flagellat omnem filium, quem recipit.

[Col. 0974D] »Ideo tenuit eos superbia eorum.« Simul enim cum divitiis, pace et prosperitate crescit superbia. »Operti sunt iniquitate et impietate sua.« Miseri, qui tales vestes et talia ornamenta habent; isti in convivio Dei esse non possunt, et quales sunt, tales in judicio apparebunt, et ipsa sua vestimenta eos abominabiles facient.

»Prodiit quasi ex adipe iniquitas eorum.«---»Ex abundantia cordis os loquitur (Luc. VI, 45);« non est vacuum cor illud, unde tanta iniquitas procedit: diabolus ibi habitat, fons, et origo totius iniquitatis. [Col. 0975A] Unde et subditur: »Transierunt in dispositionem cordis.« Ad ea, inquit, facere transierunt, quae in corde a diabolo disposita 454 fuerunt. Et hoc exponit.

»Cogitaverunt, et locuti sunt nequitias.« Illud peccatum majus est, quod meditatione et consilio fit. »Iniquitatem in excelso locuti sunt.« Isti sunt de quibus dicitur: »Peccatum suum quasi Sodoma praedicaverunt (Isa. III, 9).« In excelso autem illi praecipue loquuntur, qui Deum blasphemant, eique detrahere non timent. Sicut ille insipiens, »qui dixit in corde suo: Non est Deus (Psal. XIII, 1);« et ut omnes illi, qui idola colebant, falsosque deos adorabant, de quibus adhuc subditur:

»Posuerunt in coelum os suum.« Os suum ponere [Col. 0975B] in coelum, est contra ipsam divinitatem loqui. Quod gentiles quidem faciebant, qui non in coelo, sed in statuis aureis et argenteis divinitatem quaerebant. Haeretici quoque et Ariani in coelum os suum posuerunt, qui de ipsa divinitate male disputantes, Filium a Patre dividere conati sunt. »Et lingua eorum transivit super terram.« Si super terram transiit, quo ivit, nisi quia in coelos ascendit? Unum igitur idemque significat: »Et posuerunt in coelum os suum, et lingua eorum transiit super terram [(668) 1Kb] .«

»Ideo revertetur huc populus meus.« Iverant isti quo non debuerant, et cogitaverunt quae cogitanda non erant, quando zelantes in peccatoribus, eorum pedes moti sunt; sed quia non est declinatio morti eorum, ideo revertetur populus meus huc. Quid est [Col. 0975C] huc? Ad sanam intelligentiam de qua modo loquimur. Magis eligemus nobis labores et indigentiam bonorum, quam pacem et affluentiam malorum. »Et dies pleni invenientur in eis.« Dies pleni illi sunt, qui bonis omnibus abundant. Et tales post hanc vitam habebunt sancti, quando bonis omnibus in illa beatitudine superabundabunt.

»Et dixerunt: Quomodo scit Deus, et si est scientia in excelso? Ecce ipsi peccatores, et abundantes in saeculo obtinuerunt divitias.« Hoc est enim, quod modo dicebat: »Ideo revertetur populus meus huc.« Multum enim alienati erant, quando haec cogitabant et dicebant. Nonne audis, quia hoc dicebant: »Ecce ipsi peccatores, et abundantes in saeculo,« quomodo obtinuerunt tantas divitias? Si Deus [Col. 0975D] hoc scivit, et si hujus rei scientia apud Deum est? Hoc enim tale erat ac si dicerent: Nescit Deus quae in hoc mundo fiunt: quoniam si sciret, hoc tam magnum malum fieri non permitteret. Talis autem [Col. 0976A] disputatio, et cogitatio mala est, et Christianae religioni multum contraria. Unde et subditur:

»Et dixi: ergo sine causa justificavi cor meum, et lavi inter innocentes manus meas, et sine causa fui flagellatus tota die, et judex meus in matutino.« Dolet mater Ecclesia de illis qui ea in cogitatione et disputatione fuerunt. Si, inquit, illa disputatio vera esset, et si in excelso scientia non fuisset, quid mihi prodesset tot et tanta pro Domino sustinuisse? Ergo sine causa justificavi cor meum, quod non solum opere, sed ipsa quoque cogitatione offendere timebam; et sine causa peccatorum consortia fugi, et inter innocentes manus meas et opera mea purificare studui, et sine causa ab impiis hominibus tot et tanta flagella sustinui, et sine causa judex meus, et durissimus [Col. 0976B] atque nequissimus magister meus in matutino incipiens tota die quasi malum discipulum me verberabat, et ad suum errorem me trahere conabatur.

»Si dicebam, narrabo sic.« Ordo est: Dicebam: si narrabo sic, sicut isti, de quibus superius dictum est: ecce, subauditur, periit natio filiorum tuorum, quibus ista dicere disposui.

»Existimabam ut cognoscerem hoc, labor est ante me.« Ecce populus ejus, qui deviaverat, ad Ecclesiam reversus est, de quo modo superius dixerat. »Ideo convertetur populus meus huc.« Nunc autem contra eos loquitur, a quibus revertitur, et quorum persuasionibus in illam disputationem populus ille inductus fuerat. Et certe haec talis disputatio non modicum ipsos quoque philosophos sollicitavit: Unde [Col. 0976C] et quidam inter eos sapiens ait: Si Deus non est, unde bona? Si vero est, unde mala [(669) 1Kb] ? »Existimabam, inquit, ut cognoscerem.« Quid? »Quia non est declinatio morti eorum, nec firmamentum in plaga eorum.« Hoc autem ipsum cognoscere, labor est ante me, et nisi ad novissima eorum mentis oculum intenderem, nullatenus hoc cognoscere valerem. Et hoc est, quod dicit: »Donec intrem in sanctuarium Dei, et intelligam novissima eorum.« De hoc sanctuario Dominus ait: »Intra in cubiculum tuum, et clauso ostio, ora Patrem tuum (Matth. VI);« per quod videlicet cordis secretum intelligimus. Quis enim videat potentes hujus saeculi bonis omnibus abundare, eosque non judicet esse felices? Solent enim homines [Col. 0976D] dicere, 455 quod tales a Domino diligantur, et alio modo illa tanta bona habere et possidere non possent. Ac per hoc sola eorum novissima consideranda sunt. Unde et sequitur:

»Verumtamen propter dolos disposuisti eis mala:« [Col. 0977A] quae mala? »dejecisti eos dum allevarentur.« Subito enim dum in majoribus prosperitatibus isti tales esse videntur, cadunt et moriuntur, et sine ullo misericordiae respectu ad poenas trahuntur. »Mortuus est dives, et sepultus est in inferno (Luc. XVI, 22).« Nemo igitur ante finem haec talia cognoscere potest. Sed ipse finis omnia manifestat.

»Quomodo facti sunt in desolationem, subito defecerunt; perierunt propter iniquitates suas, velut somnium exsurgentis.« Cito transeunt omnia, quae in hoc saeculo sunt, etsi longe esse videantur; et sic sunt quasi somnium exsurgentis, qui antequam a somno evigilaret, magnas divitias se in somno habere videbat; exsurgens autem nihil invenit. Sic autem et divites, mortis somno dormientes, quando [Col. 0977B] evigilaverint, et resurrexerint, de illis suis tantis divitiis nihil reperient.

»Domine, in civitate tua imagines eorum ad nihilum rediges.« Civitas Dei Ecclesia est, in qua hae divitiae imaginariae pro nihilo reputantur, quoniam ad veras divitias festinat. »Quia delectatum est cor meum.« Delectatum quidem, non in divitiis supradictis, sed in te, in amore tuo, in divitiis spiritualibus. »Et renes mei resoluti sunt.« Renes, inquit, mei igne tuo, quasi cera resoluti sunt, et nullam in eis inimicus virtutem habet et potestatem. De quo alibi dicitur: »Virtus ejus in lumbis ejus, et fortitudo illius in umbilico ventris ejus (Job XL, 11).«

»Et ego ad nihilum redactus sum,« secundum malorum hominum opinionem, qui me quasi mortuum [Col. 0977C] et huic mundo inutilem per omnia esse judicant. »Et nescivi.« Quid est nescivi? stultum et insipientem me ostendi, secundum hoc quod Apostolus ait: »Si quis videtur sapiens inter vos, stultus fiat, ut sit sapiens (I Cor. III, 18).« Pro stulto ab insipientibus habetur, qui mundi honores et divitias spernit, et carnis voluptatibus non obedit.

»Ut jumentum factus sum apud te.« Qui me ad hoc officium constituisti, ut aliis servirem, et aliorum onera ferrem. Unde Apostolus ait: »Alter alterius onera portate, et sic adimplebitis legem Christi (Galat. VI, 2):« Nam et Salvator noster, ut jumentum fieri dignatus est, qui ovem perditam super humeros posuit, et ad pascua reportavit. »Et [Col. 0977D] ego semper tecum.« Semper cum Deo est, etsi in hoc mundo sit, qui ab ejus fide et dilectione non recedit.

»Tenuisti manum dexteram meam, et in voluntate tua dednxisti me, et cum gloria suscepisti me.« Quae est ista dextera, qua Ecclesia tenetur, et ducitur, et cum gloria assumitur? Dextera nostra bona intentio est; sinistra vero intentio mala. Unde et in Evangelio Dominus ait: »Nesciat sinistra tua quid faciat dextera tua (Matth. VI, 3).« Qui eleemosynam facit, et dextera, et sinistra eam facere [Col. 0978A] potest, vel dare: dextera ille dat, qui bona intentione et in abscondito dat, ut a Deo videatur; sinistra dat, qui mala intentione et pro vana gloria dat, ut videatur ab hominibus; de quibus Dominus ait: quia »receperunt mercedem suam (ibid., 16).« Dextera igitur, et non sinistra operatur Ecclesia, et ideo non immerito per dexteram a Domino tenetur, deducitur et cum gloria assumitur. Prophetarum est sic de futuris loqui, ac si jam facta sint, quia quaecunque vident, sine dubio ventura esse cognoscunt.

»Quid enim mihi restat in coelo, et a te quid volui super terram?« Seipsum reprehendit, quia aliquid in terra habere voluit, cui tanta in coelo gloria parabatur. Nulla sunt quae in terra habentur, ad comparationem illorum quae in coelo possidentur.

[Col. 0978B] »Defecit cor meum, et caro mea.« Eorum, quasi dicat, desiderio, quae mihi in coelo parantur. Jam cor meum et caro mea secundum priorem statum defecerunt, et non terrena, sed coelestia quaerunt. Unde et subditur: »Deus cordis mei, et pars mea Deus in saecula.« Nullam, inquit, aliam partem volo, nullam aliam de omnibus quaecunque sunt, partem requiro; Deus sit pars mea, et pars cordis, et totius desiderii mei per omnia saecula.

»Quia ecce qui elongant se a te, peribunt.« Soli, inquit, illi vivent, qui te partem habent et tibi adhaerent; qui vero te fugiunt, sine dubio peribunt.

»Perdes omnes, qui fornicantur abs te.« Qui sunt enim, qui fornicantur abs te, nisi illi qui se elongant [Col. 0978C] a te? Isti enim alios amatores quaerunt, quibus se illicite conjungunt. Unde scriptum est: »Fornicatus est Israel post deos gentium (Judic. VIII, 27).« Magna fornicatio est, diabolo consentire, et de ipso filios habere. Omnia vitia et omnia peccata, diaboli progenies et semina sunt.

»Mihi autem adhaerere Deo bonum est, ponere in Deo meo spem meam.« Ego, quasi dicat, non me elongabo a Deo, non eum fugiam, non alium amatorem suscipiam, ei soli adhaerebo, eique serviam, et omnem spem, et amorem meum in Domino ponam.

»Ut annuntiem omnes laudes tuas in portis filiae Sion.« Ecclesia est quae loquitur [(670) 1Kb] , et sic de [Col. 0978D] ipsa Ecclesia, quasi de alio loquitur. Ipsa est enim filia Sion, de qua 456 alibi dicitur: »Exsulta satis, filia Sion, jubila, filia Jerusalem (Zach. IX, 9).« Si enim dixisset ut annuntiem omnes laudationes tuas in portis meis, planius esset. Sed, sicut jam saepe diximus, iste modus locutionis apud veteres frequentissimus est. Tale est enim et illud: »Deus, judicium tuum regi da (Psal. LXXI, 1),« ubi cum dicere debuisset; »et justitiam tuam filio tuo;« non tamen filio tuo dixit, sed »filio regis.« Sed quid per portas, nisi aures intelligamus? Ipsae enim sunt, [Col. 0979A] quae laudes Dei suscipiunt et audiunt, et quibus laudes Dei annuntiantur.



PSALMUS LXXIII. INTELLECTUS ASAPH.

Asaph [(671) 1Kb] , ut supra dictum est, Synagoga interpretatur, et ipsa quidem est, quae loquitur in hoc psalmo, et conqueritur, et plangit destructionem Jerusalem, quae tempore Nabuchodonosor regis facta est [(672) 1Kb] .

»Ut quid repulisti nos Deus in finem.« Multoties quasi dicant, repulisti et afflixisti nos propter peccata nostra; sed nunquam sicut modo repulisti nos. Quid est enim repellere in finem, nisi ex toto repellere, et usque in finem? »Iratus est furor tuus super oves gregis tui.« Quibus irasceris? Quibus [Col. 0979B] tantam iram et indignationem ostendis? De grege tuo sumus oves et simplices, et imbelles et sine fortitudine sumus, et sine tuo adjutorio tantae potentiae resistere non valemus.

»Memento congregationis tuae, quam creasti ab initio.« Ab initio enim simul cum aliis hominibus etiam hos creavit Dominus. Quamvis ab initio, a temporibus Abrahae convenienter intelligi possit. Ab eo enim Judaeorum populus et fidem, et circumcisionem accepit, ut Dei populus specialiter vocaretur.

»Liberasti virgam haereditatis tuae.« Quid per virgam, nisi sceptrum et correctionem? Quid vero per haereditatem, nisi eumdem Judaeorum populum intelligamus? Inde est quod per prophetam dicitur: [Col. 0979C] »Ne laeteris Philisthaea omnis tu, quia comminata est virga percussoris tui (Isa. XIV, 29).« Et alibi: »Vae Assur virga furoris mei (Joan. X, 5).« Fuit aliquando ille populus quasi virga in manu Dei, quia per ipsum omnes gentes in circuitu flagellavit et castigavit. Hunc autem multoties liberavit Dominus, prius quidem de Aegyptia servitute, postea vero de multis angustiis. »Mons Sion, in quo habitas.« Haec inquiunt, haereditas tua est, mons Sion, in quo te habitare promisisti, secundum illud. »Et factus est in pace locus ejus, et habitatio ejus in Sion (Psal. LXXV, 3).« Quod autem ait: »in idipsum,« sic potest intelligi, ut simul et communiter in eo habitet cum aliis omnibus, qui cum eo sunt, ut per hoc [Col. 0979D] et locum, et gentem quadam ratione defendere cogatur.

»Eleva manum tuam in superbiam eorum in finem.« Sic in hoc intelligitur in finem, sicut et superius, »ut quid repulisti nos Deus in finem.«

»Quanta malignatus est inimicus in Sanctis tuis [(673) 1Kb] , et gloriati sunt, qui te oderunt in medio [Col. 0980A] atrio tuo.« Multi sancti et boni tunc temporis ducti sunt in captivitatem, quamvis valde pauci essent ad malorum comparationem. Quomodo autem contra sanctos malignati sunt, et quomodo in mediis atriis gloriati, sequentia manifestant.

»Posuerunt signa sua, signa: et non cognoverunt sicut in via super summum.« Quod autem bis dicunt signa sua signa, magni doloris indicium est. Posuerunt, inquiunt, signa sua, signa. Sed ubi posuerunt? supra summum. Hoc enim et hodie victores faciunt, et captis urbibus, supra summum, id est in turribus et locis sublimioribus signa sua ponere videmus. Qua in re et illorum gloria, et loci calamitas apertissime demonstratur.

»Et non cognoverunt, sicut in via [(674) 1Kb] .« Haec [Col. 0980B] est illa via quam Dominus fecit in mari Rubro, in qua periit Pharao cum omni exercitu suo, qui populum Dei per talem viam stultissime persequebatur. Et ipsi quidem cognoverunt. Quid cognoverunt? Dei omnipotentiam, et suam fatuitatem. Sed Chaldaei nihil tale cognoverunt, nullum signum viderunt; sed audacter et secure fecerunt quaecunque facere voluerunt.

»Quasi in silva lignorum securibus exciderunt januas ejus in idipsum, bipenni, et ascia dejecerunt eas.« In hoc ostendit secure eos sine reverentia circa sanctuarium se habuisse, dum ipsius templi valvas, quasi alia ligna securibus et aliis ferramentis exciderunt. Quod autem dicit, in idipsum, unam eamdemque voluntatem in 457 hoc opere tam nefario [Col. 0980C] habuisse ostendit.

»Incenderunt igni sanctuarium tuum, in terra polluerunt tabernaculum nominis tui.« Omnia haec secundum litteram facta sunt, quae tamen et spiritualiter intelligi possunt.

»Dixerunt in corde suo cognatio eorum inter se: Venite, comprimamus omnes dies festos Domini a terra.« Haec una cogitatio, et voluntas omnium fuit, ut sic omnia destruerentur [(675) 1Kb] , ut nunquam solemnitates ibi amplius fierent, nec dies festi colerentur.

»Signa nostra non vidimus.« Sicut ab antiquis temporibus in tali eventu videre soliti sumus. »Jam non est propheta« inter nos, qui veritatem dicere [Col. 0980D] audeat. Ibi enim erat Jeremias, qui ideo in lacum missus est, quia veritatem eis nuntiabat. »Et nos non cognoscet amplius.« Sic miseri homines dicere solent, quando in magnas veniunt calamitates, et quasi desperantes, penitus derelictos se a Domino esse dicunt.

»Usquequo Deus improperabit inimicus? irritat [Col. 0981A] adversarius nomen tuum in finem?« Quando in finem dicunt, magnas et multas blasphemias eos contra Dominum locutos fuisse ostendunt. Neque credendum est verbis pepercisse, qui manibus talia operabantur.

»Ut quid avertis faciem tuam.« Et tantas populi afflictiones non respicis? »Et dexteram tuam de medio sinu tuo in finem?« Sinus Dei illa civitas fuit, in qua priusquam Deum offenderet, totius sapientiae et scientiae thesauri reconditi in lege et Prophetis continebantur. Ibi erant, et dextera Dei, tantaque ejus virtus et fortitudo, ut omnes in circuitu vinceret inimicos.

»Deus autem rex noster ante saecula operatus est salutem in medio terrae.« Huc usque Synagoga et [Col. 0981B] populus Judaeorum locutus est, suas deflens miserias et calamitates. Hinc Ecclesia loquitur, et de sua exsultat felicitate. Deus, inquit, rex noster modo quidem noster, et specialiter noster, sed Deus omnium ante saecula operatus est salutem in diebus nostris in medio terrae. Quid est in medio terrae? In civitate Jerusalem, quae in medio gentium sita est, sive in medio terrae, in utero virginis; sive in medio terrae, in assumpta humanitate; sive in medio terrae salutem operatus est, quia non unius gentis, sed omnium gentium hanc salutem voluit esse communem. Nunc ad ipsum Salvatorem convertitur, eique loquitur caetera quae sequuntur.

»Tu confirmasti in virtute tua mare.« Hoc est [Col. 0981C] illud mare de quo dicitur: »Hoc mare magnum, et spatiosum (Psal. CIII, 25),« per quod mundus iste significatur. Hoc autem confirmavit Dominus in virtute sua, ut jam non fluctuet, sicut prius, et quietum maneat, et super se Domino gaudenti, Domino gradienti se palpabile et calcabile praebeat. Mare ab amaritudine dicitur; sed Spiritus sancti gratia confirmatum et inunctum est, omnem amaritudinem in dulcedinem convertit.

»Tu contribulasti capita draconum super aquas.« Capita draconum vitia sunt et peccata, quae, si succisa fuerint, maligni spiritus, qui per dracones significantur, quasi mortui et decollati nihil possunt. Haec autem capita contribulavit Dominus super aquas, [Col. 0981D] quia omnia vitia et peccata in baptismate delevit.

»Tu confregisti capita draconis magni.« Hic est ille magnus draco, qui in paradiso cum muliere locutus, eam seduxit, et de ligno vetito comedere fecit, ac per hoc peccatum intravit in mundum, et per peccatum mors, quia »invidia diaboli mors intravit in orbem terrarum (Sap. II, 24).« Sed hujus magni draconis caput, per quod originale peccatum significatur, Christi morte confractum est, ejusque sanguine deletum. Magnus draco, magnum [Col. 0982A] habuit caput, quod magno malleo conterendum fuit. »Dedisti eum in escam populo Aethiopum,« ut vice versa ab illis devoretur, quos ipse prius devorare solebat. Devorare autem superare est. Per Aethiopes naturaliter nigros, peccatores significantur, qui aquis baptismatis regenerati et super nivem dealbati sunt [(676) 1Kb] .

»Tu dirupisti fontes, et torrentes.« Fontes et torrentes, legis et prophetarum, et utriusque Testamenti volumina intelliguntur; qui videlicet fontes prius clausi et obturati erant. Sed eorum venas Dominus aperuit, et arctissima vincula quibus claudebantur dirupit et aquarum ex eis affluentiam emanare jussit. Hinc est enim, quod Joannes apostolus, cum videret librum septem sigillis signatum, [Col. 0982B] multumque fleret, eo quod nullus dignus ad librum aperiendum inveniretur, dictum est ei: »Ne fleveris, quia ecce venit leo de tribu Juda, radix David aperire librum, et solvere septem signacula ejus (Apoc. V, 5).« Aperire igitur librum, quid aliud fuit, nisi id quod hic dicitur. »Tu dirupisti fontes et torrentes. Tu siccasti fluvios Ethan.« Ethan fortis interpretatur, per quem diabolus intelligitur, de quo in Evangelio Dominus ait: »Cum fortis armatus custodit atrium suum, in pace sunt 458 ea, quae possidet (Luc. XI, 21).« Sed quid per fluvios ejus, nisi omnes haereticorum libros, et omnia dogmata impietatis intelliguntur? Hos autem desiccavit Dominus, qui in multis conciliis, per Ecclesiae doctores, omnes haereses destruxit. Et bene quidem [Col. 0982C] conveniens fuit, ut fluvios Ethan desiccaret, qui Ecclesiae fontes et torrentes aperuit.

»Tuus est dies, et tua est nox.« Legitur in Genesi, quia »divisit Deus lucem a tenebris, vocavitque lucem diem, et tenebras noctem (Gen. I, 5).« ---»Et fecit tunc duo magna luminaria, solem scilicet et lunam; luminare majus, ut praeesset diei, et luminare minus, ut praeesset nocti (ibid., 16).« Dies igitur Christianos, et nox Judaeos significat. Et quidem diei praeest luminare majus, nocti vero minus. Luminare autem majus Novum Testamentum est, cujus claritas et doctrina, ad solis similitudinem, totum mundum illuminavit. Minus vero luminare, Vetus Testamentum est, quod quasi in nocte [Col. 0982D] sic super Judaeos pallescit et tenebrescit. Unde et Apostolus ait: »Nam neque clarificatum est, quod claruit in hac parte propter excellentem gloriam (II Cor. III, 10).« Tanta est enim claritas Novi Testamenti, ut Veteris Testamenti claritas pro tenebris habeatur. Utrumque tamen Testamentum unum est, et utrumque clarum et splendidum est, si spiritualiter intelligatur: Quod igitur ait: »tuus est dies, et tua est nox;« tale est, ac si diceret, et Christiani et Judaei, et illuminati et caeci, et boni et [Col. 0983A] mali tui sunt, quia tu fecisti omnes; et uno rectoque judicio judicabis omnes.

»Tu fecisti solem et lunam.« Dictum est modo quid per solem et quid per lunam significetur. Miseri Manichaei, qui alium Deum Novi Testamenti, et alium Veteris esse dicebant. Ecce enim Salvator noster utrumque Testamentum hoc in loco fecisse dicitur.

»Tu fecisti omnes terminos terrae, aestatem et ver, tu fecisti ea.« Nihil est enim quod Christus non fecerit, quia ipse est per quem omnia facta sunt, et sine quo factum est nihil. Placuit tamen Ecclesiae sive Prophetae haec singulariter enumerare, ut in his ita expositis, ejus omnipotentiam exaltaret. Possumus tamen per aestatem et ver perfectos [Col. 0983B] et imperfectos intelligere, quorum alteri ferventissimo Spiritus sancti igne succensi sunt; alteri vero eidem igni appropinquant, et jam proximi sunt.

»Memor esto hujus creaturae tuae.« Divinitati loqui videtur, et eam quam assumpsit humanitatem ei commendat, quam ideo creaturam vocat, ut verus Deus et verus homo Salvator noster esse credatur. Et valde conveniens erat, ut qui tanta de potentia divinitatis ejus usque nunc locutus fuerat, de humanitate quoque aliquid diceret, atque illis haereticis occasionem tolleret, qui eum non hominem, sed Deum tantum esse credebant [(677) 1Kb] . »Inimicus improperavit Domino, et populus insipiens exacerbavit nomen tuum.« Ideo, inquit, hujus [Col. 0983C] creaturae tuae memor esto, quia humani generis inimicus diabolus, et simul cum eo Judaeorum populus insipiens multum ei adversabitur. Prophetarum autem est, pro futuris praeterita ponere, multa enim impropria Domino isti in Evangelium intulisse opponunt. Nam et ipse diabolus ad hoc usque tentando pervenit, ut ad se adorandum eum invitaret.

»Ne tradas bestiis animas confitentes tibi; et animas pauperum tuorum ne obliviscaris in finem.« Nunc autem pro illis omnibus orat, contra quos post Christi passionem omnes bestias insurgere conspicit. Per bestias autem malignos spiritus, haereticos, et tyrannos intelligere debemus. De quibus Apostolus ait: »Quid mihi prodest quod ad [Col. 0983D] bestias pugnavi Ephesi, si mortui non resurgunt?« (I Cor. XV, 32). Et revera crudelissimae bestiae omnes isti sunt, qui non solum corpora, sed animas quoque perdere nituntur. Quid significet »in finem« saepe jam diximus.

»Respice in Testamento tuo, quia repleti sunt, qui obscurati sunt terrae domorum iniquitatum.« Respice, inquit, in Testamento tuo, per quod Ecclesiam [Col. 0984A] intelligimus, quae ipsum Testamentum suscipere meruit, et propter ipsum multas patitur tribulationes. Et valde quidem necessarium est ut eam respicias. Quare? »Quia repleti sunt, qui obscurati sunt terrae domorum iniquitatum.« Non fuit eis sufficiens, ut iniquitatum pleni essent, nisi ipsas iniquitatum domos in se suscepissent. Domus iniquitatum maligni spiritus sunt, quia omni malitia et iniquitate pleni sunt. Repleti sunt igitur domorum iniquitatum illi, qui obscurati sunt caligine terrae, per quos Judaei et haeretici, omnes homines iniqui significantur, qui terreni erroris caligine obscurati et excaecati sunt, ut veritatis lumen videre non valeant. Respice itaque in Testamento tuo, quia omnes isti ad hoc intendunt, ut illud deleant, et [Col. 0984B] destruant.

»Ne avertatur humilis factus confusus.« Iste humilis unusquisque fidelis est, qui tunc quidem fugaretur et averteretur, si Testamentum sibi datum defendere non valeret; quod nimirum, quod absit, ad magnam confusionem sibi contingeret. »Pauper et inops laudabunt nomen tuum.« Per pauperem et inopem, eumdem ipsum humilem significat. Et pauper quidem est, 459 qui nihil habet; inops vero qui quamvis sine opibus sit, pro naturae tamen necessitate aliquid habet.

»Exsurge Deus, judica causam tuam.« Exsurge, inquit, Deus in adjutorium servis tuis, et tu ipse defende, et judica causam tuam, quam isti malbiosi suis argumentationibus destruere conantur. »Memor [Col. 0984C] esto improperiorum tuorum, eorum dico, quae ab insipiente sunt tota die.« Quanta mala, et quam nefanda Judaei et haeretici dicunt contra Christum, si tamen est locus, ubi dicere audeant.

»Ne obliviscaris vocem quaerentium te.« Ne obliviscaris, inquit, voces eorum qui te quaerunt, sed exaudi et libera eos de omnibus angustiis suis, sicut digni sunt. Similiter autem et superbia eorum ascendat semper ad te, ut eam semper videas, semper de eis vindictam suscipias, et nunquam talis mali obliviscaris.



PSALMUS LXXIV. IN FINEM NE CORRUMPAS. PSALMUS CANTICI ASAPH [(678) 1Kb] .

Ad finem referatur iste psalmus, id est ad Christum; [Col. 0984D] quod autem dicitur ne corrumpas, multis modis intelligi potest. Veluti ne corrumpas tituli inscriptionem; vel ne corrumpas aliquam Scripturam, quod Judaei facere solent. Vel ne corrumpas teipsum, sive ne facias aliquam illicitam corruptionem. Asaph autem Synagoga interpretatur. Bona Synagoga est ista quae Deum laudat, ejusque mirabilia narrat.

»Confitebimur tibi, Deus, confitebimur tibi, et [Col. 0985A] invocabimus nomen tuum.« Promittit Synagoga et universaliter in omnibus, et singulariter in unoquoque Salvatorem nostrum se laudare, ejusque nomen invocare, ac omnia ejus mirabilia percensere. Sic enim et Moysi quondam populum dixisse legitur: »Omnia quaecunque praecepit nobis Dominus, faciemus (Exod. XIX, 8);« et tamen non fecerunt. Sed non videntur offendere, qui ista promittunt, quoniam secundum suam intentionem alios judicant, et hoc est in eorum voluntate, ut omnes alii similiter faciant. Bonam enim voluntatem habebant illi, qui dicebant: »Hosanna filio David, benedictus qui venit in nomine Domini, rex Israel, hosanna in excelsis (Matth. XXI, 9).« Et hoc erat in desiderio illorum, ut alii quoque eum laudarent et benedicerent. Nunc [Col. 0985B] autem sequentia videamus.

»Cum accepero tempus, ego justitiam judicabo.« Haec autem loquitur Salvator noster, et ad superiora respondet. Ego, inquit, cum accepero tempus justitiam judicabo, et unicuique secundum merita dabo, et eos qui me confitentur, et meum nomen invocant, et mirabilia mea praedicant, dignis muneribus remunerabo. Hoc autem erit in judicio, quando et boni, et mali omnes astabunt ante tribunal Christi. Et ibi quidem erit Asaph, ibi erit tota Synagoga, ibique a se dividentur, et qui Christum confessi sunt et laudaverunt, et qui eum negaverunt.

»Liquefacta est terra, et omnes inhabitantes in ea.« In eo quod terra, ejusque habitatores liquefacti esse dicuntur, sine viribus, sine fortitudine, [Col. 0985C] sine propria figura et pulchritudine esse monstrantur. »Ego confirmavi columnas ejus.« Columnae totius terrae apostoli sunt et doctores: Has autem columnas confirmabat Dominus quando dicebat: »Nolite timere eos qui occidunt corpus, animam autem non possunt occidere (Matth. X, 28).« Et: »Estote fortes in bello, et pugnate cum antiquo serpente (II Reg. X, 12).« Et: »Ego dabo vobis os et sapientiam, cui non poterunt resistere et contradicere omnes adversarii vestri (Luc. XXI, 15).« Bene confirmatae sunt istae columnae, totam terram portare, et sustinere valent; multi tamen sunt qui super eas ascendere nolunt.

»Dixi iniquis: Nolite inique agere, et delinquentibus: [Col. 0985D] Nolite exaltare cornu.« Hoc enim dixit Dominus per legem, per prophetas, Isaiam nempe, Jeremiam et Ezechielem, per ipsos psalmos, et per utriusque Testamenti Scripturas. Hoc et per apostolos dixit, et per episcopos, et sacerdotes quotidie dicit; attamen impii inique agere non cessant, et delinquentes suae potestatis et iniquitatis cornua exaltant. Per cornua iniquorum omnis eorum virtus et fortitudo figuratur.

»Nolite extollere in altum cornu vestrum.« Hoc autem exponit: »Et nolite loqui adversus Deum iniquitatem.« Adversus Deum iniquitatem illi loquuntur, qui de ipsa divinitate disputantes perversa dogmata introducunt. Hoc fecit Arius, hoc Manichaei, multique alii perditionis filii. Nam et Judaei [Col. 0986A] adversus Deum iniquitatem locuti sunt, quando contra Salvatorem »Crucifige« clamarunt.

460 »Quia neque ab oriente, neque ab occidente, neque a desertis montibus,« est vobis, subauditur, via evadendi. Omnes mundi terminos posuit, quia per montes desertos et inhabitabiles, australis et septentrionalis plaga designatur; nemo enim effugere poterit judicium Dei. De quo et subditur: »Quoniam Deus judex est.« Sed quomodo judicat. »Hunc humiliat, et hunc exaltat.« Deponit potentes de sede et exaltat humiles: eos humiliat, qui juste humiliandi sunt; eos exaltat, qui merito exaltandi sunt. In potestate illius est, et humiliare et exaltare quos vult; hanc autem potestatem nullus alius habet. Et hoc ideo, quia:

[Col. 0986B] »Calix in manu Domini vini meri plenus est misto, et inclinavit ex hoc in hoc, verumtamen faex ejus non est exinanita.« Calix iste in manu Domini mensura retributionis est. Et bene in manu Domini esse dicitur, quia in manu et potestate illius est, reddere unicuique secundum opera sua. In hoc autem calice merum et purum vinum, et mistum vinum simul cum faece continetur. Etalii quidem merum vinum, alii mistum, alii vero faecem de hoc calice bibunt. Dicendum est igitur, qui sunt illi qui merum, et qui mistum, et qui faecem bibunt. Merum autem illi bibunt, qui de hac vita exeuntes, nihil in se habent quod puniatur. Mistum vero illi peccatores, qui poenitentiam ex corde suscipiunt. Unde scriptum est: »Peccator quacunque hora conversus fuerit, et ingemuerit, [Col. 0986C] vita vivet, et non morietur (Ezech. XXXIII, 11).« Isti enim, ut Apostolus ait, salvabuntur quidem, sic tamen »quasi per ignem.« Salvati autem per ignem, quid est, nisi bibere vinum mistum? Faecem autem illi peccatores bibunt, qui usque in finem in sua malitia perseverant. De quibus Apostolus ait: »Secundum duritiam autem tuam, et cor impoenitens thesaurizas tibi iram in die irae, et revelationis justi judicit Dei, qui reddet unicuique secundum opera sua (Rom. II, 5).« Quod autem ait: »Et inclinavit ex hoc in hoc;« ad magnam Dei misericordiam spectat, qui de vino mero in mistum vinum tantum inclinat, ut bibentes non pereant, et poenitentiae remedium et poenam tolerare valeant. [Col. 0986D] Faex autem non minuitur, quia valde plures sunt illi qui faecem bibunt, quam sint omnes illi, qui merum vinum bibunt et mistum. Unde et subditur:

»Bibent omnes peccatores terrae.« Faecem videlicet, quae semper sic abundat, ut non minuatur, per quod intelligitur quia poena malorum nullum finem habebit. Sic enim in alia translatione legitur. Quod vero in ista dicitur, »ex eo,« de calice intelligitur. De calice vero peccatores in sua malitia perseverantes, sicut superius diximus, nihil aliud, nisi faecem bibent.

»Ego autem in saecula gaudebo, cantabo Deo Jacob.« Illi, quasi dicat, neque gaudere, neque cantare poterunt, qui omnium tormentorum faecem indeficienter, quotidie et sine fine bibent. Ego autem [Col. 0987A] et fideles mei in saecula gaudebo, et cantabo Deo Jacob, et ineffabilis suavitatis dulcedine eos inebriabo. Hinc est enim, quod alibi dicitur: »Inebriabuntur ab ubertate domus tuae, et torrente voluptatis tuae potabis eos (Psal. XXXV, 7).«

»Et omnia cornua peccatorum confringam, et exsultabuntur cornua justi.« Dicimus per cornua potentiam et fortitudinem significari; quoniam boni tunc fortes erunt atque potentes, mali vero miseri erunt, et per omnia infelices.



PSALMUS LXXV. IN FINEM IN LAUDIBUS PSALMUS ASAPII, CANTICUM AD ASSYRIOS (IV Reg. XIX).

Legitur de Sennacherib rege Assyriorum, cum venisset ad obsidendam Jerusalem, quod angelus [Col. 0987B] Domini una nocte percussit de Assyriis centum octoginta quinque millia. In laudibus igitur tantae victoriae cantat Asaph canticum istud ad Assyrios, id est contra Assyrios. Sed quia dixit in finem, ea quae secundum litteram facta sunt, ad Ecclesiam spiritualiter referenda esse ostendit.

»Notus in Judaea Deus, in Israel magnum nomen ejus.« Totus enim mundus erat in errore, et idolis serviebat, quando sola Judaea veri Dei cognitionem habebat. Unde et merito hic dicitur: »Notus in Judaea Deus, in Israel magnum nomen ejus.« Sed quia Judaea confessio, Israel vero vir videns Deum interpretatur; per Judaeam Ecclesia significatur, quae sola ex cunctis gentibus Deum confitetur et laudat. Per Israel vero, populus Christianus, qui [Col. 0987C] solum verum Deum cognoscit et adorat.

»Et factus est in pace locus ejus, et habitatio ejus in Sion.« Jerusalem visio pacis interpretatur, et est ille locus de quo modo dicitur: »Factus est in pace locus ejus,« quoniam ibi a Salomone aedificatum est templum. Differunt autem Sion et Jerusalem, quod Jerusalem tota civitas, Sion vero sola arx et fortitudo vocata est. De qua dicitur: »Cepit David arcem Sion (I Par. XI, 5).« Utraque autem sanctam Ecclesiam significat, in qua Salvator noster rex et pontifex a Domino constitutus ait: 461 »Ego autem constitutus sum rex ab eo super Sion montem sanctum ejus, praedicans praeceptum Domini (Psal. XI, 6).«

[Col. 0987D] »Ibi confregit cornu, arcum [(679) 1Kb] , scutum, gladium, et bellum.« Hoc autem secundum litteram illud est quod modo diximus, quia percussit angelus Domini de Sennacherib centum octoginta quinque millia. Et tunc quidem totum illorum bellum confractum et dissipatum est. Hoc quoque in Ecclesia quotidie fit, et omnia arma diabolicae artis, totumque ejus bellum quotidie a pluribus franguntur et dissipantur. Cornua diaboli illa sunt quae alios vocant, et ad praelia concitant. Arcus autem, haeretici et fraudulenti, qui bonos in occultis sagittant et vulnerant. Scuta vero omnes illorum argumentationes, vel [Col. 0988A] quaecunque alia sunt, quibus se contra veritatem defendunt. Per gladium autem illos intelligimus, qui manifesta persecutione contra Ecclesiam saeviunt.

»Illuminans tu mirabiliter.« Tu, inquit, mirabiliter illuminans Ecclesiam tuam, confregisti in ea omnia illa quae superius dicta sunt. Mirabilis illuminatio est, quam Spiritus sanctus operatur. Hoc autem apostoli probaverunt, qui tam subito tales facti sunt, quibus ipsi philosophi resistere non valerent. Unde ipse Dominus ait: »Ego dabo vobis os et sapientiam, cui non poterunt resistere, et contradicere omnes adversarii vestri (Luc. XXI, 15).« ---»A montibus aeternis turbati sunt omnes insipientes corde.« Aeterni montes apostoli sunt et doctores. Ab his autem conturbati sunt philosophi, haeretici, [Col. 0988B] omnesque alii ore et garrulitate sapientes; corde vero insipientes, cum eorum sapientiae et rationibus respondere non possent.

»Dormierunt somnum suum, et nihil invenerunt omnes viri divitiarum in manibus suis.« Sed unde iste tam validus somnus? »Ab increpatione tua, Deus Jacob, dormitaverunt, qui ascenderunt equos.« Si de Assyriis intelligatur, manifestum est quia et seipsos et omnia sua subito amiserunt, gravissimo somno dormientes, et nunquam postea evigilantes. Illi quoque qui per eos significati sunt, et qui similiter populum Dei et sanctam Ecclesiam persequuntur, quotidie dormientes et morientes, et seipsos et sua omnia perdunt, et nihil suarum divitiarum invenient. Hoc autem fit ab increpatione Dei, [Col. 0988C] qui unicuique illorum assidue in Evangelio dicit: »Stulte, hac nocte anima tua rapietur a te, quae autem parasti cujus erunt?« (Luc. XII, 10). Per equos autem omnia illa significantur, quibus potentiores et fortiores homines fiunt. Sic dicere solemus, super bonum equum aliquem sedere, quem vel divitiis, vel honore, vel aliqua magna re praeditum videmus. »Tu terribilis es, et quis resistet tibi, extunc ab ira tua?« Ideo, inquit, ab increpatione tua dormierunt, qui ascenderunt equos, quia tu terribilis es, et nemo tuae voluntati resistere valet extunc ab ira tua. Quod ipse dixit extunc, hoc exposuit dicendo ab ira tua. Statim enim ut irascitur, necesse est, ut omnes illi superentur et cadant, contra quos ipse [Col. 0988D] irascitur. Unde et subditur:«

»De coelo judicium jaculatum est, et confestim terra tremuit, et quievit [(680) 1Kb] .« Statim, inquit, ut judicium de coelo jaculatum est, et sententia a sede tua processit, statim factum est quod fieri jusisti. Securi, inquit, Assyrii erant, et nihil timebant, et subito in coelis data est sententia, et statim omnes ab angelo interfecti sunt. Et hoc est quod dicit: »Terra tremuit et quievit.« Terram vero eos vocat. qui sub una hora et tremuerunt et quieverunt. Qua in re tam repentinam cladem illam fuisse ostendit, ut vix eis timere et dolere licuisset. Sic factum est [Col. 0989A] et in Pharaone, qui cum secure per medium maris Rubri Dei populum persequeretur, judicium de coelo jaculatum est, et statim cum omni exercitu suo in profundum demersus est. Et multa alia in divinis Scripturis reperire poterit, qui ea quaerere voluerit. »Dum exsurgeret in judicium Deus, ut salvos faceret omnes quietos terrae [(681) 1Kb] .« Tunc, inquit, contra Assyrios fecit ea Deus quae modo dicta sunt, dum exsurgeret in judicium adversus eos, qui longo tempore superbiam eorum sustinuerat. Surrexit tandem, ut salvos faceret omnes quietos terrae, per quos omnes illos intelligimus, qui in Jerusalem clausi tenebantur. Ibi enim tunc erat Isaias propheta, et rex Ezechias, et multi alii viri religiosi. Audiamus itaque Apostolum dicentem: »Haec autem omnia in [Col. 0989B] figura contingebant illis. Scripta sunt autem ad correctionem nostram (I Cor. X, 11).« Redeant peccatores ad poenitentiam, et ne tardent converti ad Dominum, ne judicium de coelo jaculetur, quia jam securis ad radicem arborum posita est. Gaudeant et quieti terrae, quia ad hoc surgit Dominus quotidie in judicio, ut salvos faciat omnes quietos terrae. De quibus subditur: »Quia cogitatio hominis confitebitur tibi.« Ideo, inquit, salvat Dominus quietos terrae, quia cogitatio quieti hominis eum laudat et confitetur. Unde ipse ait: »Super quem requiescet Spiritus meus, nisi super humilem, et quietum, et trementem sermones meos (Isa. LXVI, 2).«---»Et reliquiae cogitationum diem festum agent tibi.« Reliquiae cogitationum, 462 bonae cogitationes intelligi [Col. 0989C] possunt, quae aliis bonis cogitationibus sine intermissione succedunt. Et hae quidem agunt Domino diem festum, quia sine his nulla festivitas Deo acceptabilis est. De bonis namque cogitationibus bona opera originem habent; sicut econtra de malis mala opera oriuntur.

»Vovete, et reddite Domino Deo vestro, omnes qui in circuitu ejus affertis munera.« Vos, inquit, qui in civitate clausi estis, et circa templum habitatis; in quo eum esse non dubitatis, et qui quotidie ei sacrificia et munera offertis, ut vobis eum propitium et placabilem faciatis, vovete vota vestra, et reddite ea Domino Deo vestro. Qui in aliquo peccato est, dimittat illud, et voveat esse bene facturum. [Col. 0989D] Vobiscum est prophetarum maximus Isaias, audite eum dicentem: »Quiescite agere perverse, discite benefacere, quaerite judicium, subvenite oppresso, judicate pupillo, et defendite viduam (Isa. I, 17).«

»Terribili et ei, qui aufert spiritum principum, terribili apud reges terrae.« Vovete, inquit, Domino Deo vestro, Domino forti, atque terribili, qui tam subito aufert spiritum principum, et qui tam terribilis est apud reges terrae. Neque dubium est in illo exercitu multos reges, ac principes fuisse, simulque cum aliis periisse. Haec autem omnia secundum [Col. 0990A] litteram vera sunt, quae ad spiritualem intelligentiam facillime et convenienter trahi possunt. Sed nos titulum secuti sumus, qui ad Assyrios scriptus est.



PSALMUS LXXVI. IN FINEM: PRO IDITHUN PSALMUS ASAPH [(682) 1Kb] .

Perfectorum sunt illi psalmi, quorum titulus ponitur Idithun, qui transiliens caeteros interpretatur. Et hoc quidem jam in aliis psalmis expositum est.

»Voce mea ad Dominum clamavi, voce mea ad Deum, et intendit mihi.« Voce, inquit, mea, per meipsum voce interioris hominis, tota mentis intentione clamavi ad Dominum, vox mea ad Dominum ivit, et in aures ejus introivit, sicut alibi dicitur: »Et clamor meus in conspectu ejus introivit in aures [Col. 0990B] ejus (Psal. XVII, 7).« Et Dominus intendit mihi. Quid est autem et intendit mihi, nisi exaudivit me? Sic igitur oret, qui exaudiri desiderat.

»In die tribulationis meae, Deum exquisivi manibus meis.« In die, inquit, tribulationis meae, exquisivi Dominum, qui adjutor est in opportunitatibus, in tribulatione. Sed quomodo quaesivi? »manibus meis.« Plus est manibus Dominum quaerere, quam ore. Illi manibus Dominum quaerunt, qui bene operando ad eum venire contendunt.

»Nocte coram eo, et non sum deceptus.« Non decipiuntur qui nocte Dominum quaerunt, et in tribulationibus quaerunt: »Quia juxta est Dominus his, qui tribulato sunt corde (Psal. XXXIII, 19)«---»Multae tribulationes justorum, et de his omnibus liberabit [Col. 0990C] eos Dominus (Psal. VII, 20).« Nam et Propheta nocte se Deum quaesivisse ostendit: »Media nocte surgebam ad confitendum tibi (Psal. CXVIII, 62).« Itemque: »In noctibus extollite manus vestras in sancta, et benedicite Dominum (Psal. CXXXIII, 1).«

»Noluit consolari anima mea.« Cum, inquit, in tribulationibus essem, multos habui consolatores, quorum consolationes noluit recipere anima mea. Sic beatus Job suis consolatoribus ait: »Consolatores onerosi omnes vos (Job. XII, 2).« Sic et »Rachel plorans filios suos noluit consolari, quia non sunt (Matth. II, 18).« Carnalis igitur erat ista consolatio, quam vir iste sanctus recipere noluit: »Memor fui Dei, et delectatus sum (Psal. LXXVI, 1).« [Col. 0990D] Memor, inquit, fui Dei, qui »seipsum exinanivit formam servi accipiens (Philip. II, 7),« et tantas pro nobis omnibus sustinuit tribulationes; et delectatus sum in tribulationibus meis: »Non enim sunt condignae passiones hujus temporis ad futuram gloriam, quae revelabitur in nobis (Rom. VIII, 18).«

»Exercitatus sum, et defecit paulisper spiritus meus.« In tali exercitio fuerat Apostolus, qui ait: »Nolo vos ignorare, fratres, de tribulatione nostra, quae facta est nobis in Asia, quia supra modum gravati sumus, supra virtutem, ita ut taederet nos etiam [Col. 0991A] vivere (I Cor. I, 8).« Defecerat utique paulisper spiritus ejus, quem taedebat etiam vivere. Sic igitur sancti martyres in agone suo multoties exercitabantur, ut spiritu paulisper deficiente, de hac vita exire optarent.

»Anticipaverunt vigilias oculi mei.« Mirum non erat, si dormire non poterat, qui in tali exercitio erat, praesertim cum Dominus dicat: »Vigilate, quia nescitis diem, neque horam (Matth. XXV, 13).« Vigilabat utique et mortem potius quam vitam optabat, quia satis ipsa morte duriora erant tormenta, quae sustinebat. Unde et subditur: 463 »Turbatus sum, et non sum locutus.« Quomodo enim turbari non poterat, tot tantisque angustiis undique circumseptus? Sed in hoc ejus perfectio comprobatur, quia [Col. 0991B] locutus non est, et patienter omnia sustinuit, Salvatoris nostri exempla secutus, qui »sicut agnus ad victimam ductus non operuit os suum (Isa. LIII, 7).«

»Cogitavi dies antiquos, et annos aeternos in mente habui.«---»Cogitavi, inquit, dies antiquos,« et inveni quod omnes, qui pie volunt vivere in Christo, necesse est ut persecutionem patiantur (II Tim. III, 12) ab impiis et his similibus. Sic Abel, sic Abraham, sic Moyses, sic David et sic alii sancti sustinuerunt. »Et annos aeternos in mente habui [(683) 1Kb] .« Et cognovi, et vidi quia sanctorum gloria erit in aeternum, et malorum tormenta finem non habebunt. Hanc considerationem debent habere omnes boni, et hanc in suis angustiis suscipere consolationem. Unde adhuc subditur:

[Col. 0991C] »Et meditatus sum nocte cum corde meo, exercitabar, et ventilabam in me spiritum meum.« Haec, inquit, in nocte cogitabam, haec in corde meo tractabam, hoc erat exercitium, et studium meum, et in hac tam nobili meditatione ventilabam spiritum meum. Egregie dictum est, ventilabam, ut spiritus ejus, qui ex indignatione succensus fuerat, ex hac meditatione tam delectabili refrigerium caperet.

Et dixi: »Nunquid in aeternum projiciet Deus? aut non apponet, ut beneplacitum sit ei adhuc? aut in finem misericordiam suam abscindet a saeculo et generatione? Nunquid obliviscetur misereri Deus, aut continebit in ira misericordiam suam?« Ecce qui [Col. 0991D] ab aliis noluit consolari, modo seipsum ipse consolatur, et sub interrogatione ea confirmat quae quasi negative dicere videtur. Et tale est ac si diceret: Putant stulti quod nos Dominus projecerit, et quod nimirum iratus ulterius nobis non miserebitur. Sed non est ita. Cito se placabilem ostendet, qui nunc implacabilis esse videtur; neque ut ipsi putant, abscindet misericordiam suam usque in finem, et ab hoc saeculo, usque ad futuram generationem. Unde et subditur:

»Et dixi: Nunc coepi.« Quid est nunc coepi? Nunc cognovi et intellexi, quia nunquam Deus deseret [Col. 0992A] sanctos suos. In praeteritis, quasi dicat, cognoscitur, quid in his quae futura sunt facturus est Dominus. Et hoc est quod ait: »Haec est mutatio dexterae excelsi.« Quae? »Quia memor fui operum Domini, et quia memor ero ab initio mirabilium tuorum, et quia meditatus sum in omnibus operibus tuis, et quia in observationibus tuis me exercebo.« Totum hoc, inquit, est immutatio dexterae excelsi; et totum hoc operatur dextera Domini, ut homo sic mutetur de primis in novissima, et de novissimis in prima, et sic memor fiat et recordetur operum Domini et mirabilium ejus. In hac enim tali commutatione et meditatione cognoscunt sancti et bonorum praemia et malorum supplicia; et hoc quidem tribuit eis non modicam consolationem. Nota hic, quomodo [Col. 0992B] inter se commutat praeterita et futura. Memor fui, inquit, et memor ero: et meditatus sum et meditabor. Semper mirabilia Dei in memoria habenda sunt, semper ejus opera meditanda sunt et semper in ejus mandatis et observationibus nos exercere debemus.

»Deus in sancto via tua, quis Deus magnus sicut Deus noster? tu es Deus, qui facis mirabilia solus.« Nunc Dei mirabilia narrare incipit, sicut modo superius se facturum esse promisit, dicens: »Quia memor ero ab initio mirabilium tuorum.« Omnis via Dei est in sancto, quia nunquam a sanctitate et justitia recedit. Possumus autem per sanctum ipsum Dei Filium intelligere, qui de seipso ait: »Ego sum via, veritas, et vita (Joan. XIV, 6).« Et in [Col. 0992C] ipso quidem est via Dei, quia »omnia per ipsum facta sunt, et sine ipso factum est nihil (Joan. I, 3).«

»Quis Deus magnus sicut Deus noster? omnes dii gentium daemonia, Dominus autem coelos fecit.« Et ipse solus facit mirabilia, quia quaecunque omnes alii faciunt, si tamen bona sunt, quae faciunt, non a se, sed ab ipso faciunt.

»Notam fecisti in populis virtutem tuam.« Quam virtutem? »Liberasti in brachio tuo populum tuum filios Israel, et Joseph.« Haec est virtus qua de Aegyptia servitute populum suum Dominus liberavit; cunctis populis et nationibus nota facta est, quia valde gloriosa et sine fine memorabilis est. Sed non minus illa quoque laudabilis [Col. 0992D] est, qua in brachio suo, id est per filium suum omne hominum genus de diaboli servitute Dominus liberavit; haec enim in illa significata est, et uno eodemque brachio haec et illa facta est. Quod autem dicit »filios Israel, et filios Joseph,« sic videtur esse dictum, sicut illud in Evangelio: »Ite, dicite discipulis ejus, et Petro (Marc. XVI, 7).« Nam et Petrus unus de discipulis erat, sicut et Joseph unus fuit de filiis Israel. De Petro quidem manifesta ratio est, quare nomine vocatus fuerit. De Joseph vero quid aliud intelligere debemus, nisi quia omnes alii gratia Patris liberati sunt, Joseph vero quia sui [Col. 0993A] ipsius merito liberatus est? Per hos autem, omnes Christianos intelligere debemus, unum Deum videntes et cognoscentes, et in fide et in bonitate 464 cordis crescentes. Interpretatur enim Israel vir videns Deum; Joseph vero augmentum, sive accrescens.

»Viderunt te aquae Deus, viderunt te aquae, et timuerunt, turbatae sunt abyssi.« Potest hoc intelligi juxta litteram, quando filii Israel per mare Rubrum siccis pedibus transierunt, aquis utrinque recedentibus, quod quidem inter maxima et praeclara Dei miracula connumerandum erat. Secundum spiritualem intelligentiam, »aquae multae, populi multi,« qui postquam Dominus populum suum liberavit in brachio suo, ab infidelitate ad fidem conversi, [Col. 0993B] in eum crediderunt, eum viderunt, et timuerunt. Abyssi vero turbatae sunt; per quas hujus saeculi potentiores intelligimus, qui sic sunt in hoc mundo, sicut abyssi in medio maris. Unde Apostolus ait: »Videte vocationem vestram, fratres, quia non multi potentes inter vos, non multi nobiles, non multi sapientes, sed quae sunt stulta mundi elegit Deus, ut perdat sapientiam, et quae infirma sunt elegit Deus, ut confundat fortia, et ea quae non sunt, ut ea quae sunt destrueret (I Cor. I, 26).« Isti autem conturbati sunt, et cum magno furore contra sanctos insurrexerunt. Hos autem secuta est infinita iniquorum hominum, et procellosa multitudo. De qua et subditur: »Multitudo sonitus aquarum.« Quid mirum si de abyssi perturbatione multarum [Col. 0993C] aquarum sonitus exiit? Quid mirum, si de saevitia divitum et potentum populi stulti, et indisciplinati contra sanctos clamor erupit? Quis enim contra Salvatorem nostrum omnem illam multitudinem concitavit, ut omnes una voce »crucifige« clamarent, nisi principes et sacerdotes? Sic igitur ex abyssi conturbatione factus est sonitus aquarum multarum. Sed non idcirco apostoli et doctores tacuerunt, et a Christi praedicatione cessarunt. Unde et subditur:

»Vocem dederunt nubes, etenim sagittae tuae transierunt, vox tonitrui tui in rota.« Valde majores et terribiliores sunt voces nubium, quam voces aquarum et valde magnum timorem et terrorem [Col. 0993D] faciunt illae sagittae, quae de nubibus exeunt; praesertim cum vox tanti tonitrui sit in rota, et apostolica praedicatio non unam partem teneat, sed universum mundum [(684) 1Kb] . Nubes enim, et apostoli et doctores sunt, quorum doctrina tota Ecclesia irrigatur et fecundatur. Sagittae vero, eorum sententiae intelliguntur, quibus vitiorum et spirituum iniquorum fugatur exercitus.

»Illuxerunt coruscationes tuae orbi terrae, et commota est terra.« Coruscationes istae, quae de nubibus et tonitruis exeunt, signa et miracula sunt, [Col. 0994A] quae per apostolos ubique flebant. Haec autem vidit terra et commota est, quia maxime propter signa et miracula, quae fiebant, omnes infideles et increduli ad fidem convertebantur. Unde et in Evangelio de apostolis dicitur: quia »profecti praedicaverunt ubique, Domino cooperante, et sermonem confirmante sequentibus signis (Marc. XVI, 20).«

»In mari via tua, et semitae tuae in aquis multis, et vestigia tua non cognoscentur.« Hoc de Salvatore nostro ad litteram intelligi potest, qui super aquas maris siccis pedibus ambulavit, ubi humana vestigia inveniri non possunt. Spiritualiter autem mare mundum significat, sicut jam saepe in aliis psalmis dictum est. »Aquae vero multae, populi multi« sunt, et hoc quidem jam saepe diximus. [Col. 0994B] Fecit igitur Dominus viam sibi in mari, et semitas in aquis multis, quoniam ex quo mundus iste ad fidem ejus conversus est, per eum invisibiliter ambulare, et Ecclesias suas ubique visitare non cessat. Sicut ipse suis discipulis ait: »Ecce ego vobiscum sum omnibus diebus usque ad consummationem saeculi (Matth. XXVIII, 20).« Vestigia vero ejus non cognoscuntur, vel quia hoc invisibiliter agit, vel quia pauci sunt, ad malorum comparationem, qui ejus vestigia imitantur. Sic enim et de Spiritu sancto, qui similiter invisibilis est, ipse Dominus ait: »Spiritus ubi vult spirat, et vocem ejus audis, et nescis unde veniat, aut quo vadat (Joan. III, 8).« Unde ejus quoque vestigia invisibilia esse monserantur. Si autem et secundum litteram de filiis Israel haec [Col. 0994C] intelligantur, non erit inconveniens, qui et in mari Rubro, et in Jordane vias et semitas habuerunt, sicut sacra narrat historia. Unde et subditur:

»Deduxisti sicut oves populum tuum in manu Moysi et Aaron.« Intelliguntur aut per Moysen et Aaron episcopi et sacerdotes, qui populum Christianum (ipse est enim populus Dei) regunt, et ducunt, et in terram viventium, quae per terram promissionis significatur, recto itinere introducunt.



465 PSALMUS LXXVII. INTELLECTUS ASAPH.

Vult Asaph ut iste psalmus secundum suam intelligentiam exponatur, et ideo ait: »Aperiam in parabolis os meum,« ut non secundum litteram, [Col. 0994D] sed parabolice intelligatur [(685) 1Kb] .

»Attendite, popule meus, legem meam, inclinate aurem vestram in verba oris mei.« In hoc psalmo loquitur Propheta, et apostoli, Ecclesiaeque doctores, quibus totus populus a Domino commissus est. Dicat igitur coetus apostolicus: Attendite popule meus, mihi ad regendum commissus, legem meam, legem quam ego praedico et custodio, legem qua vivo et pro qua, si necesse fuerit, mori non timeo. »Inclinate aurem vestram,« aurem videlicet cordis vestri, ut qui habet aures audiendi audiat; »in [Col. 0995A] verba oris mei,« quoniam ea quae dicturus sum, altioris quam putantur intelligentiae sunt. Unde et subditur.

»Aperiam in parabolis os meum, loquar propositiones ab initio saeculi.« Est autem parabola alicujus rei similitudo, cum aliud dicitur et aliud intelligitur. Quales sunt, quae dicuntur parabolae Salomonis, quales et illae, quibus frequentissime in Evangeliis Dominus loquitur. Idem autem hoc in loco et parabolae et propositiones significant.

»Quanta audivimus, et cognovimus ea, et patres nostri narraverunt nobis.« Multa sunt, quasi dicat, quae audivimus et audiendo cognovimus, et quae patres nostri narraverunt nobis, quae nos quoque modo vobis in parabolis nuntiamus.

[Col. 0995B] »Non sunt occultata a filiis eorum in generatione altera.« Nos, inquit, eorum filii non occultamus, quae a patribus audivimus, sed in altera generatione ea praedicamus, per quam videlicet gentilem populum intelligimus, quoniam »qui abscondit frumentum maledicetur in populis (Prov. XI, 26).«

»Narrantes laudes Domini, et virtutes Domini, et mirabilia ejus quae fecit.« Patres, inquit, nostri omnia narraverunt nobis, et laudes Domini, et virtutes, et mirabilia Domini. Lege in libris Moysi, et in aliis libris Veteris Testamenti, et omnia haec invenire poteris.

»Et suscitavit testimonium in Jacob, et legem posuit in Israel.« Israel, et Jacob, et testimonium, idem significant. Haec est illa lex quae per Moysen in [Col. 0995C] monte Sinai filiis Israel a Domino data est. De qua et subditur:

»Quanta mandavit patribus nostris?« Ad quid? ut nota facerent ea filiis suis. Et hoc quare? »Ut cognoscat generatio altera.« Non debet itaque neque lex, neque aliqua scientia occultari, quae ad hoc data est, ut ab aliis in alios transiret, et transeundo pluribus proficiat. Sic enim lex, quae Judaeis data fuerat, ad gentiles usque pervenit, et magis in hoc populo, quam in illo operata est, et quotidie operatur.

»Filii qui nascentur, exsurgent, et narrabunt eam filiis suis.« Filii, inquit, qui nascentur, et nova generatione, per aquam et spiritum renascentur, non [Col. 0995D] erunt otiosi, non erunt pigri, vel fastidiosi, sed exsurgent, et ad praedicandum se viriliter praeparabunt, et narrabunt eam filiis suis. Hoc autem adimpletum est in apostolis apostolorumque successoribus.

»Ut ponant in Deo spem suam, et non obliviscantur operum Dei sui, et mandata ejus exquirant.« Hoc, inquit, filii, qui nascentur, hortabuntur filios suos ut ponant in Deo spem suam, et non in incerto divitiarum, non in cultura, vel responsis falsorum deorum, neque in aliqua alia superstitione. »Et non obliviscantur operum Dei sui,« qui tam mirabiliter de tantis periculis eos liberavit, »et mandata ejus exquirant,« et die ac nocte meditentur in eis.

»Ne fiant sicut patres eorum.« Et quales fuerunt [Col. 0996A] patres eorum? Audi quod sequitur. Genus pravum et peramarum, de quibus ipse Dominus ait: »Generatio prava atque perversa signum quaerit (Matth. XII, 39).«---»Genus, quod non direxit cor suum.« Non direxit ad bonum, non direxit ad justitiam vel sanam intelligentiam, sed potius retorsit et reflexit ad omnem iniquitatem. »Et non est creditus cum Deo spiritus ejus.« Si Deo se non credidit, et cum Deo esse noluit, cui se credidit, et cum quo fuit? Cum illis utique quibus filios et filias immolavit, sicut scriptum est: »Et immolaverunt filios, et filias suas daemoniis (Psal. CV, 31).« Et hoc quidem probat per filios Ephraim, quia spiritus et voluntas eorum non fuit cum Deo.

»Filii Ephrem intendentes arcum, et mittentes [Col. 0996B] sagittas suas, conversi sunt in die belli.« Hoc autem, sicut in Isaia legitur, 466 factum est in diebus Achaz regis Juda, quando Ephraim, qui fratres suos adjuvare debuerat, se conjunxit gentibus ad expugnandam Jerusalem (Isa. IX, 9). Sed quia in parabolis ista dicuntur, haec ad Christianorum tempora referenda sunt. Saepe enim hoc in Ecclesia fieri videmus, ut illi, de quibus maxima spes habetur; et qui paratiores ad praeliandum esse videntur, tempore necessitatis arma deponant, et turpiter se in deditionem hostibus tradant. De quibus bene subditur:

»Non custodierunt Testamentum Dei sui, et in lege ejus noluerunt ambulare.« Hoc autem de filiis Ephraim manifestum est, quia in diebus Jeroboam [Col. 0996C] legem Domini abjicientes, vitulos aureos adoraverunt, et penitus se ad idololatriam transtulerunt. Similiter autem et Christiani multoties haeretici fiunt, et legem Dei violare non timent.

»Et obliti sunt benefactorum ejus, et mirabilium ejus, qui ostendit eis.« Ingrati filii sunt et merito exhaeredandi, qui patris benefactorum obliti, ejus inimicis ad ipsum patrem suum expugnandum se sociare non metuunt; praesertim illius patris, cujus fidem et doctrinam signis, et miraculis probatam esse cognoscunt. Sed nos, dicet aliquis, mirabilia non vidimus. Ad quod ipse: »Coram patribus eorum fecit mirabilia in terra Aegypti, in campo Taneos.« Si tu, inquit, non vidisti, at patres tui [Col. 0996D] viderunt, quibus non minus, quam tibi ipsi credere debes. Et testes tibi dedit, qui mirabilia viderunt, et regnum, in quo facta sunt, et ipsum locum, ubi facta sunt, ut nullatenus inde dubitare debeas. Nec vero minora miracula postea per apostolos aliosque sanctos per totum mundum facta sunt, quae fuerunt illa quae tunc temporis per Moysen in Aegypto facta leguntur. Et illa quidem miracula nihil Aegyptiis profuerunt: haec autem mundum pene totum ad fidem converterunt. Haec autem contra illos dicta sunt, qui Testamentum Dei non custodierunt, et in lege ejus ambulare noluerunt.

»Interrupit mare, et perduxit eos, et statuit aquas quasi in utre.« Et haec parabola est, et allegoricam quaerit expositionem. Saepe jam diximus, quia [Col. 0997A] mare mundum significat: aquae vero multae, populi multi sunt. Quae vero aquae in utre clauduntur, nisi permissione erumpere non valent. Modo igitur omnes aquae in utre clausae sunt, et quocunque volunt, secure vadunt Christiani, neque timent ullas maris inundationes et tyrannorum persecutiones.

»Et eduxit eos in nube diei, et tota nocte in illuminatione ignis.« Hoc est enim quod apostolus ait: »Quia omnes mare transierunt, et omnes in Moyse baptizati sunt in nube, et in mari (I Cor. X, 2).« Nubes autem, quae eos praeibat, duplex beneficium praestabat; in die obumbrando, et in nocte illuminando. Haec igitur nubes Spiritus sanctus est: haec nubes obumbrat populum Dei, ne carnis concupiscentias, et vitiorum aestum sentiat. Unde et B. [Col. 0997B] Mariae ab angelo dicitur: »Spiritus sanctus superveniet in te, et virtus Altissimi obumbrabit tibi (Luc. I, 35).« Haec eum illuminat, et in via mandatorum Dei errare non sinit.

»Interrupit in eremo petram, et adaquavit eos velut abyssus multa.« Haec est illa petra de qua Apostolus ait: »Petra autem erat Christus (I Cor. X, 4).« Haec petra prius arundine, deinde lancea percussa et vulnerata est, »et continuo exivit sanguis, et aqua (Joan. XIX, 34).« Nam et de illa alia dicitur, quod percussa bis fuerit. Tanta autem aquarum affluentia ex hac petra profluxit, ut mundum totum lavaret, et satiaret, et peccatorum contagione mundaret. Unde et subditur:

»Et eduxit aquam de petra, et eduxit tanquam [Col. 0997C] flumina aquas.« Quatuor magna flumina de hac petra exierant, quibus sancta Ecclesia irrigatur.

»Et apposuerunt adhuc peccare ei, in ira concitaverunt excelsum in siccitate.« Non fuit eis sufficiens in aqua peccasse, nisi in esca quoque similiter deliquissent. Apposuerunt itaque peccatum supra peccatum; utpote qui omni bonitate sicci erant, et in terra sicca tunc temporis morabantur.

»Et tentaverunt Deum in cordibus suis, ut peterent escas animabus suis.« Valde amplius peccabant, in cordibus diffidendo, quam ore clamando, et escas petendo. Nam ipsi quoque eorum duces Moyses, et Aaron ad aquas contradictionis similiter peccasse leguntur. Unde etiam prohibiti sunt, ne in terram [Col. 0997D] promissionis intrarent. Magnum igitur peccatum est diffidentia, et in his quae petuntur a Domino, spem non habere.

»Et male locuti sunt de Deo, et dixerunt: Nunquid poterit Deus parare mensam in deserto?« Haec sunt illa verba, quae intus dicebant, et quibus in cordibus suis Deum tentabant, et ore quidem quaerebant escas, in cordibus vero dicebant: nunquid in deserto dare nobis poterit escas? Et hoc est, quod ait:

»Quoniam percussit petram, et fluxerunt aquae, et torrentes inundaverunt. Nunquid et panem poterit dare, aut parare mensam populo suo?« Stultissimi et insipientes, nonne convenientius erat dicere; quoniam percussit petram, et fluxerunt aquae, [Col. 0998A] et torrentes inundaverunt, certi sumus et nullatenus dubitamus quia ille, qui aquas tam affluenter dedit, etiam panes nobis abundantissime ministrabit? Neque enim difficilius est Deo, de coelo dare panes, quam de petra producere aquas. In his autem et similibus admonendi sumus, ne similia faciamus. Et talis expositio sufficiat nobis.

»Ideo audivit Dominus, et distulit, et 467 superposuit.« Quid distulit Dominus, et quid facere superposuit? Hoc videlicet, quod in sequentibus legitur. »Adhuc escae eorum erant in ore ipsorum, et ira Dei ascendit super eos.« Distulit iram, et complevit petitionem, ut prius Dei omnipotentiam, deinde suam infidelitatem et malitiam agnoscerent. Unde et subditur: »Et ignis accensus est in Jacob, [Col. 0998B] et ira ascendit in Israel.«

»Qui non crediderunt in Deum suum, nec speraverunt in salutare ejus.« Ideo, inquit, ignis irae et indignationis Dei accensus est contra Jacob, et ascendit super filios Israel, quia neque crediderunt: neque speraverunt, sicut credere et sperare debuerunt. Cum enim tot tantaque signa et mirabilia vidissent, nullatenus de Dei omnipotentia dubitare debuissent. Haec autem per anticipationem dicta sunt, quia ea quae sequuntur priusquam ista facta sunt.

»Et mandavit nubibus desuper, et januas coeli aperuit, et pluit illis manna manducare.« Habuerunt illi suas nubes, suos coelos et suum manna; habemus et nos nostras nubes, nostros coelos et [Col. 0998C] nostrum manna; valde quidem majoris digniorisque naturae. Nostrae nubes et nostri coeli, apostoli sunt et doctores; nostrum manna, utriusque Testamenti doctrina et spiritualis intelligentia est. Et talis quidem cibus descendit a nubibus nostris, talemque panem pluunt nobis coeli nostri. Possumus et per hunc panem Christi corpus intelligere, de quo nimirum quotidie dicimus: »Panem nostrum quotidianum da nobis hodie (Matth. VI, 11).« De quo pane subditur adhuc:

»Panem coeli dedit eis, panem angelorum manducavit homo, frumentationem misit eis in abundantia.« Panis coelestis est corpus Christi; panis coelestis est intelligentia et scientia spiritualis. Tali [Col. 0998D] cibo reficiuntur angeli, et tali pane omnia supercoelestia vivunt. Talem et modo homines manducant, et talem frumentationem in Ecclesia suscipiunt. Haec autem frumentatio de illo frumento fit, de quo in Evangelio Dominus ait: »Nisi granum frumenti cadens in terram mortuum fuerit, nullum fructum affert; si autem mortuum fuerit, multum fructum affert (Joan. XII, 24).«

»Et excitavit Austrum de coelo, et induxit in virtute sua Africum.« Auster et Africus idem sunt. De quo videlicet Austro alibi dicitur: »Deus ab Austro veniet (Habac. III, 3).« Hunc autem commovit Dominus, et secundum suae virtutis potentiam excitavit. Et ille quid fecit?

»Et pluit super eos sicut pulverem carnes, et [Col. 0999A] »sicut arenam maris volatilia pennata.« Prius aquas, deinde panes, postea vero carnes quaesierunt, nihil est negatum eis; sed omnia abundanter eis concessit, »qui dives est in omnibus, qui invocant eum (Rom. X, 12).« Super nos quoque excitatur Auster, qui Aquilonis frigus, et desidiam pellat, et corda nostra calefaciat, et nimii frigoris immensitate jam pene emortua reviviscere faciat. Sed quid per carnes, nisi carnalis intelligentia? Et quid per volatilia pennata, nisi spiritualis intelligentia designatur? Utramque Dominus nobis abundanter dedit, quia utroque modo Scripturas intelligimus et exponimus. Unde et subditur:

»Et ceciderunt in medio castrorum eorum, circa tabernacula eorum.« Cadunt autem haec et in [Col. 0999B] medio et circa castra Christianorum, quia sapientes et insipientes hic quotidie satiantur. Et hoc est, quod dicit:

»Et manducaverunt, et saturati sunt nimis, et desiderium eorum attulit eis, et non sunt fraudati a desiderio suo.« Non majori appetitu quaesierunt illi tunc temporis illas escas carnales, quam Christiani modo quaerunt escas spirituales; sed aliter illi quaesierunt, et aliter isti modo quaerunt, et ideo non eadem, neque aequalia merita recipiunt. Et de illis propter infidelitatem dictum est, quod sequitur:

»Adhuc escae eorum erant in ore ipsorum, et ira Dei ascendit super eos, et occidit plurimos eorum, et electos Israel impedivit.« Non qualescunque, [Col. 0999C] sed majores et fortiores murmurasse ostendit, dum electos Israel impeditos dicit.

»In omnibus his peccaverunt adhuc, et non crediderunt in mirabilibus ejus.« Quam stulti, quam increduli et iniqui fuerint, in eo ostenditur, quod neque miracula, neque flagella eos corrigere et dirigere potuerunt. Unde et subditur:

»Et defecerunt in vanitate dies eorum, et anni eorum cum festinatione.« Quid sit autem cum festinatione deficere, sequentia manifestant.

»Cum occideret eos, tunc iuquirebant eum, et convertebantur ante lucem, et veniebant ad eum.« Qui enim sic occiduntur, utique cum festinatione deficiunt et moriuntur. Quia vero ante lucem stabant, et sui cordis malitiam abscondere non poterant, [Col. 0999D] ideo convertebantur, sed non ex corde convertebantur. Et veniebant ad eum, non corde tamen, sed facie et simulatione veniebant.

»Et memorati sunt, quia Deus adjutor eorum est, et Deus excelsus liberator eorum est.« Si obliti non fuissent, non diceretur, »et memorati sunt.« Tale est illud quod alibi dicitur: »Confitebitur tibi, cum benefeceris ei (Psal. XLIX, 19).«

»Et dilexerunt eum in ore suo, et lingua sua mentiti sunt ei; cor autem eorum non erat rectum cum eo, nec fides habita est illis in Testamento ejus.« Hoc est enim quod in Evangelio et [Col. 1000A] per Prophetam Dominus ait: »Populus hic labiis me honorat, cor autem eorum longe est a me (Marc. VII, 6).« Quid est autem, »nec fides habita est illis in testamento ejus?« Nisi quia non crediderunt, nec fidem habuerunt in Testamento ejus. Omnia autem haec in parabolis 468 dicuntur, ut nemo eos imitetur, qui similia pati formidat. Qui enim similia agunt, dignum est ut similia patiantur. In his autem Dei quoque misericordia considerari debet, qui, sicut difficilis est in peccatis perseverantibus, ita facilis et misericors est conversis et poenitentibus. Unde et subditur:

»Ipse autem est misericors, et propitius fiet peccatis eorum, et non disperdet eos.« Peccator enim quacunque hora conversus fuerit et ingemuerit, vita [Col. 1000B] vivet, et non morietur.

»Et multiplicavit, ut averteret iram suam ab eis.« Quid multiplicavit Dominus, nisi misericordiam, indulgentiam et pietatem? Quia enim his abundabat, et plenus erat, ideo »non accendit omnem iram suam,« ut eos confestim occideret pro tantis offensis et necessitatibus suis.

»Et memoratus est quia caro sunt;« quae semper spiritui resistit, et sicut Apostolus ait, adversus spiritum concupiscit: »Spiritus vadens, et non rediens (Psal. LXXVII, 34).« Quasi aliquis diceret: Et si caro interficeretur, spiritus quid faceret? Ad quod ipse: Vadens, inquit, vaderet, neque rediens, rediret. Postquam enim a corpore separatur anima, nisi divino oraculo, usque ad tempus omnibus constitutum, [Col. 1000C] nunquam ad illud revertetur amplius.

»Quoties exacerbaverunt eum in deserto, in iram concitaverunt eum in terra sine aqua.« Usque hodie qui in deserto sunt, et ab Ecclesia longe sunt, et aquis spiritualibus non irrigantur, eum exacerbare et concitare non cessant.

»Et conversi sunt.« Unde, et quo? A bono ad malum. »Et tentaverunt Deum, et sanctum Israel exacerbaverunt.« Decies tunc Judaei Dominum tentasse leguntur. Prima tentatio fuit in mari Rubro, de qua scriptum est: »Et irritaverunt ascendentes in mare, mare Rubrum (Psal. CV, 7).« Secunda, de vituli creatione. Tertia, quando murmurantes dixerunt: »Quare eduxisti nos de terra [Col. 1000D] Aegypti? anima nostra nauseat super cibo isto levissimo (Num. XXI, 5);« et misit in eos ignitos serpentes. Quarta, et quinta, ad aquas contradictionis; una ante mortem Mariae, altera post mortem ejus. Sexta, quando manna computruit. Septima et octava de coturnicibus. Nona de Core. Decima de exploratoribus [(686) 1Kb] .

»Non sunt recordati manus ejus, qua die liberavit eos de manu tribulationis.« Haec omnia in parabolis dicuntur nobis, qui multoties tantae Dei omnipotentiae obliti, eam fidem non habemus, quam habere debemus.

[Col. 1001A] »Sicut posuit in Aegypto signa sua, et prodigia sua in campo Taneos.« Hic autem enarrare incipit. »Convertit in sanguinem flumina eorum, et pluviales aquas, ne biberent.« Istae plagae, quibus tunc Aegyptii percussi sunt, illas plagas significabant, quibus ubique gentium omnes illi flagellantur, qui Aegyptios imitantur. Bibebant Aegyptii non aquas, sed sanguinem, quas tamen non sanguinem, sed aquas esse putabant. Sed Moyses aperuit eis oculos, et quod bibebant intelligere fecit. Aegyptus enim, quae tenebrae interpretatur, mundum significat, qui ante adventum Salvatoris nostri, qui per Moysen signatus est, in tenebris sedebat et umbra mortis. Unde scriptum est: »Populus qui sedebat in tenebris, vidit lucem magnam (Isa. IX, 2).« [Col. 1001B] Aquae vero Aegypti omnem scientiam et doctrinam philosophorum, poetarum, et haereticorum significabant, quae videlicet aquae in sanguinem versae sunt, quia »stultam fecit Deus sapientiam hujus mundi (I Cor. I, 10),« et quasi sanguis, et peccatum a Christi fidelibus abhorreatur, quae prius sana et utilis esse putabatur.

»Immisit in eos muscam caninam, et comedit eos.« Per muscam caninam, quae Aegyptios comedit, luxuriam et carnis voluptates intelligimus, quae adultos et fornicatores persequitur, qui per Aegyptios significantur. »Ranam, et exterminavit eos [(687) 1Kb] .« Quid per ranam, nisi haereticos sola voce, et garrulitate fortes [(688) 1Kb] . Isti sunt, qui omnes illos exterminant, et ab unitate Ecclesiae separant, [Col. 1001C] quicunque eorum cantu, et doctrina delectantur.

»Et dedit aerugini fructus eorum, et labores eorum locustae.« De aerugine in Evangelio Dominus ait: »Thesaurizate vobis thesauros in coelo, ubi neque aerugo, neque tinea demolitur (Matth. VI, 20).« Per aeruginem itaque, quae totum illud cui inhaeserit corrumpit et dissipat, odium, invidiam et vanam gloriam intelligimus, quae omnes fructus animae dissipant et perdunt. Tales igitur aerugines a se excutiat, qui animae fructus diligit, ac bonas operationes amittere timet. At vero per locustam superbia significatur, quae quoniam vitiorum mater et domina est, semper cum exercitu et multitudine graditur, [Col. 1001D] quod proprium locustarum esse videtur. Altius tamen locusta se elevare non valet; quia desuper est Dominus, qui superbos humiliat, et diu regnare non patitur. Hanc igitur locustam a nobis repellamus, ne labores nostros amittamus.

»Et occidit in grandine vineas eorum, et moros eorum in pruina.«---»Qui timent pruinam,« sicut scriptum est, »veniet super eos nix (Job VI, [Col. 1002A] 16).« Per grandinem igitur et pruinam 469 omnium tormentorum genera significantur, quibus illi occidendi et flagellandi sunt, qui Dei voluntati resistunt, et populum ejus affligunt. Unde et subditur:

»Et tradidit grandini jumenta eorum, et possessionem eorum igni.« Per jumenta et possessiones, corpora eorum intelligere possumus, qui quasi jumenta habuerunt, et in stercore suo se computrue runt, quia iniquos possessores habuerunt. Haec autem grandini tradentur et igni, quia tormentis cruciabuntur aeternis. Unde et convenienter subditur

»Immisit in eos iram indignationis suae, indignationem, iram, et tribulationem, immissiones per angelos malos [(689) 1Kb] .« Totus iste versus magis ad judicii diem quam ad tempora Aegyptiorum pertinere [Col. 1002B] videtur, quia tunc majores erunt indignationes, majores irae, et tribulationes, pluresque immissiones per angelos malos.

»Viam fecit semitae suae.« Hoc autem exponit. »Et non pepercit a morte animabus eorum.« Quantum haec est ampla via, et aperta semita, tantum ista est novissima. Janua Dei, quae prius parva erat, et quasi per semitam gradiebatur, postea in immensum crevit, et per amplam viam currere coepit. Unde et subditur:

»Et non pepercit a morte animabus eorum, et jumenta eorum in morte conclusit. Et percussit omne primogenitum in terra Aegypti: primitias omnis laboris eorum in tabernaculis Cham.« Primogenita [Col. 1002C] nostra originalia peccata fuerunt. Haec autem in passione sua percussit Dominus non solum in Aegypto, sed per totum mundum, et ubicunque erant tabernacula Cham, per quem diabolum intelligimus; quia per Cham calliditas interpretatur [(690) 9Kb]

»Et abstulit sicut oves populum suum, et perduxit eos tanquam gregem in deserto.« Mortuis primogenitis, et destructo originali peccato, abstulit Dominus populum de diaboli potestate, et elongavit a civitatibus Pharaonis, et in loco pascuae eum collocavit. In terra enim, quae prius deserta fuerat, ibi oves Dei nunc praecipue nutriuntur.

»Deduxit eos in spe, et non timuerunt.« Non enim in mare introiissent, nisi maximam spem in Deo habuissent; cum aquas maris murum ex utraque [Col. 1002D] parte stare conspexissent. »Et inimicos eorum operuit mare.« Hos autem non spes, sed diabolus ducebat, qui eorum oculos excaecaverat, ut quid facerent ignorarent. Similiter autem et nunc Pharao, per quem diabolus significatur, cum omni exercitu suo, usque ad baptismatis aquas, persequitur populum Dei, ibique in abyssum praecipitat et perdit.

»Et induxit eos in montem sanctificationis suae, [Col. 1003A] montem hunc, quem acquisivit dextera ejus.« Hic est mons Sion, et civitas Jerusalem, per quem S. Ecclesia intelligitur. Unde et alibi dicitur: »Venite, ascendamus in montem Domini, et ad domum Dei Israel (Isa. II, 3).« Hujus autem montis rex, et Dominus ait: »Ego autem constitutus sum rex ab eo super Sion montem sanctum ejus, praedicans praeceptum Domini (Psal. II, 6).«

»Et ejecit a facie eorum gentes, et sorte divisit eis terram in funiculo distributionis.« Similiter autem a facie haereticorum, schismaticorum, et vitiorum gentes Dominus ejecit, et totam terram per partes divisit.

»Et habitavit in tabernaculis eorum tribus Israel.« Ubique habitant modo filii Israel, non carnalis tantum, [Col. 1003B] sed spiritualis Israel, quia facta est omnis terra possessio ejus.

»Et tentaverunt, et exacerbaverunt Deum excelsum, et testimonia ejus non custodierunt.« Debuerant jam tunc cessare a tentatione, postquam ingressi sunt terram repromissionis. Sed haec ideo narrantur nobis, ne et nos similia faciamus, et legem Domini custodiamus.

»Et averterunt se, et non observaverunt pactum.« Et averterunt se, inquit, a Deo, et non observaverunt mandata et testimonia ejus. Sed »quemadmodum patres eorum,« illi videlicet patres, quorum ipsi sunt imitatores, »conversi sunt in arcum perversum.« Perversus arcus ille est, qui contra amicos [Col. 1003C] sagittas dirigit, et ea impugnat quae defendere debuisset.

»In iram concitaverunt eum in collibus suis.« In collibus videlicet, ubi daemoniis immolabant. Unde alibi dicitur: »Immolaverunt daemoniis, et non Deo, dum quaerebant illum (Psal. CIII, 37).« Hoc est autem quod ait: »Et in sculptilibus aemulati sunt eum.« Quid est autem »aemulati sunt eum,« nisi quia ad indignationem provocaverunt eum?

»Audivit Dominus et sprevit, et ad nihilum reduxit nimis Israel.« Nihil se Deo occultare potuerunt, cum ipsae cogitationes loquantur, et valde eos ad nihilum redigit, quia ad ipsius injuriam suo serviunt inimico.

»Et repulit tabernaculum Silo, tabernaculum [Col. 1003D] suum, in quo habitavit inter homines.« Lege in libris Regum, et invenies arcam Dei captam fuisse propter insolentiam filiorum Heli, qui suo sacerdotio abutebantur, et quia ipse Heli eos, sicut debuit, corrigere neglexit (I Reg. IV). Non parvum peccatum fuit, pro quo ipsum tabernaculum suum Dominus repulisse narratur. 470 Hoc audiant Domini sacerdotes, et viriliter se habeant, neque populum sibi commissum corrigere negligant.

»Et tradidit eos in captivitatem, virtutem eorum et pulchritudinem eorum in manus inimici.« Similiter [Col. 1004A] cum arca Dei capti sunt qui fortiores, pulchriores et nobiliores in illo populo esse videbantur. Nam et filii Heli, Ophni, et Phynees sacerdotes in illo praelio cecidisse leguntur. Quamvis per fortitudines et pulchritudines eorum ipsam arcam convenienter intelligere possumus; in qua omnis virtus eorum et pulchritudo continebatur.

»Et conclusit in gladio populum suum, et haereditatem suam sprevit.« Patiens quidem est Dominus, et misericors, et diu peccatores, ut convertantur, exspectat. Sed postquam irascitur, sicut Apostolus ait: »Horribile est incidere in manus Dei viventis (Hebr. X, 31).« Unde adhuc subditur:

»Juvenes eorum comedit ignis, et virgines eorum non sunt lamentatae.« Tanta erat hostium crudelitas, [Col. 1004B] tantus erat timor miserorum, ut juvenum suorum mortem durissimam flere et lamentari non auderent.

»Sacerdotes eorum in gladio ceciderunt, et viduae eorum non plorabantur.« Hoc autem non solum de filiis Heli, qui in praelio ceciderunt; sed de aliis quoque ejusdem populi sacerdotibus intelligi potest. Hinc est autem quod per similitudinem Apostolus ait: Quia non parcet oleastro, qui olivae non pepercit (Rom. XI).

»Et excitatus est tanquam dormiens Dominus quasi potens crapulatus a vino.« Quasi dormire videtur Dominus, cum suos non adjuvat, et affligi permittit. Unde et alibi dicitur: »Exsurge, quare [Col. 1004C] obdormis, Domine, et ne repellas in finem (Psal. XLIII, 23).« Lege librum Judicum, et videbis Judaeos, nunc propter peccata sua miserabiliter hostibus traditos; nunc ad poenitentiam conversos, mirabiliter a Domino liberatos. Sic enim quando arca capta est, qui prius dormire videbatur, quin nullum eis praestaret auxilium, protinus quasi ebrius, et vinolentus a somno excitatus contra Philisthaeos saevire, et durissime eos affligere coepit. Unde et subditur:

»Et percussit inimicos suos in posteriora, opprobrium sempiternum dedit eis.« Nota est historia, qua dicitur quia percussit eos Dominus in secretiore parte natium, et computruerunt proeminentes extales eorum [(691) 1Kb] . Possunt autem haec spiritualia significare, [Col. 1004D] quia eo tempore, quo Salvator noster repulit tabernaculum suum, et Synagogam reprobavit, quasi potens a vino crapulatus, a somno mortis excitatus exsurgens inimicos suos Judaeos percusserit, et in opprobrium sempiternum eos tradiderit. Nam et ipsi in posteriora percussi sunt, non tamen corporis, sed aetatis. In ultima namque aetate tam valide eos percussit, ut toto subsequenti tempore usque in finem sanari non possint.

»Et repulit tabernaculum Joseph, et tribum Ephraim non elegit.« Undecim tribus secutae Jeroboam, [Col. 1005A] qui fuit de tribu Joseph et Ephraim, qui omnes idololatriae dediti vitulos aureos adoraverunt. Hos igitur repulit Dominus, et a suis fidelibus separavit.

»Sed elegit tribum Juda montem Sion, quem dilexit.« Judas confessio interpretatur, et significat illos, qui inter ipsa tormenta Deum confitentes, potius occidi possunt, quam vinci. De quibus in Evangelio Dominus ait: »Qui me confessus fuerit coram hominibus, confitebor et ego eum coram Patre meo (Matth. X, 32).« Id ipsum significat et mons Sion, qui speculatio interpretatur. Boni speculatores, qui assidue vigilant, ne quasi incauti ab hostibus capiantur.

»Et aedificavit sicut unicornium sanctificationem [Col. 1005B] in terra, fundavit eam in saecula [(692) 1Kb] .« Sanctificatio Dei Ecclesia est de solis unicornibus aedificata. Sed ubi aedificata est, nisi in terra, quae firma semper et immobilis manet? Firmum habet Ecclesia fundamentum; ideoque nec pluvias timet, nec flumina, nec ventum. Omnes Christiani sunt unicornes, quia os unum et unam fidem habent, cui non possunt resistere et contradicere omnes adversarii eorum. Unde et subditur: »Fundavit eam in saecula.« In omnia saecula fundata est Ecclesia, quia ejus fundamentum Christus est; de quo Apostolus ait: »Fundamentum aliud nemo potest ponere, praeter id quod positum est, quod est Christus Jesus (I Cor. III, 11).«

[Col. 1005C] »Et elegit David servum suum, et sustulit eum de gregibus ovium, et de post fetantes accepit eum, pascere Jacob servum suum, et Israel haereditatem suam.« Aedificavit, inquit, sanctificationem, ad quam regendam et gubernandam non qualemcunque hominem elegit, sed ipsum David servum suum. Et sustulit eum non de palatiis regum, non de schola philosophorum, sed de gregibus ovium, et de post fetantes accepit eum. Bonas oves habebat David, non steriles et inanes, sed fetantes erant. Tales sunt illae de 471 quibus dicitur: »Dentes tui sicut greges tonsarum ovium, quae ascenderant de lavacro omnes gemellis fetibus, et sterilis non erat in eis (Cant. IV, 2).« Tales et illae de quibus Dominus ait: [Col. 1006A] »Oves meae vocem meam audiunt, et sequuntur me; et ego Dominus agnosco eas (Joan. X, 27).«

»Et pavit eos in innocentia cordis sui.« Cujus sui? Populi supradicti, de quo modo dixit: »Pascere Jacob populum suum.« Populum quidem pavit, et cibis spiritualibus educavit, malitiam cordis illius non nutrivit, sed viriliter sapienterque exstirpavit. Unde Apostolus ad Timotheum: »Testificor, inquit, coram Deo, et Christo Jesu, qui judicaturus est vivos et mortuos, praedica verbum, insta opportune, importune, increpa in omni patientia, et doctrina (II Tim. IV, 1).«---»Et in sensu manuum suarum deduxit eos [(693) 1Kb] .« Sensus manuum optimus est, quem non cogitando, vel loquendo, sed operando perficiunt. Nec est ullus sensus, quo facilius [Col. 1006B] ad illam supernam beatitudinem homines ducantur atque trahantur, quam sensus manuum, qui de quinque sensibus unus est.



[(694) 1Kb] PSALMUS LXXVIII. PSALMUS ASAPH.

Quid significat psalmus Asaph, saepe jam dictum est. In hoc autem Psalmo Synagoga fidelium, quae per Asaph significatur, suas deflet calamitates, in quibus Ecclesiae quoque persecutiones multae et innumerabiles significantur [(695) 1Kb] .

»Deus, venerunt gentes in haereditatem tuam, coinquinaverunt templum sanctum tuum [(696) 1Kb] .« Multas persecutiones passa est Synagoga, et multoties captivata est: prius quidem ab Assyriis et Chaldaeis, [Col. 1006C] deinde a Graecis et Romanis. Sed illae tantae persecutiones multo majores Ecclesiae afflictiones significabant. Haereditas namque Dei, templum Dei, et civitas Dei S. Ecclesia est, cujus persecutiones, qui scire desiderant, SS. martyrum passiones legant. Possumus autem et per Graecos vitia et malignos spiritus intelligere, a quibus haereditas et populus Dei multis modis polluitur et violatur.

»Posuerunt Jerusalem velut pomorum custodiarium [(697) 1Kb] ,« in quo illi manere solebant qui poma custodiebant. Sic et muri et ruinae Jerusalem, habitatoribus omnibus in captivitatem deductis. Nam et in Ecclesia multoties, in quibusdam locis, tanta Christianorum strages facta fuisse legitur, ut vix aliqui inveniri potuissent.

[Col. 1007A] »Posuerunt mortalia [(698) 1Kb] servorum tuorum escas bestiis terrae.« Hoc autem et in Synagoga, et in Ecclesia juxta litteram accidisse non ignoramus; quoniam sanctorum corpora, quae sola in eis mortalia erant, multoties bestiis et volucribus coeli tradita sunt, pro quibus maligni spiritus intelligi possunt, quibus ad devorandum tradebantur, qui duris tormentis Christi fidem negare cogebantur.

»Effuderunt sanguinem eorum in circuitu Jerusalem, et non erat qui sepeliret.« Et hoc quidem in circuitu Jerusalem, et in circuitu Ecclesiae secundum litteram factum fuisse non dubium est. Nam etsi erant, qui eos sepelire voluissent, sepelire tamen eos non audebant.

»Facti sumus in opprobrium vicinis nostris, derisio [Col. 1007B] et contumelia iis qui in circuitu nostro sunt.« Hinc est enim quod in Evangelio dicitur; quia »insurgent parentes in filios, et filii in parentes, et eritis odio omnibus propter nomen meum (Matth. X, 22).« Itemque: »Veniet hora, ut omnis, qui interficit vos, arbitretur obsequium se praestare Deo (Joan. XVI, 2).« In utroque itaque Testamento opprobrio et derisioni boni a malis habiti sunt.

»Usquequo, Domine, irasceris in finem?« Hoc autem exponit: »Accenditur velut ignis zelus tuus.« In finem enim ex toto servis suis Dominus iratus esse videbatur, quando eos sic affligi permittebat, et nullatenus eis subveniebat.

»Effunde iram tuam in gentes, quae te non noverunt, [Col. 1007C] et in regna, quae nomen tuum non invocaverunt.« Ne effundas, inquit, iram tuam et indignationem tuam contra servos tuos, sed potius, sicut dignum 472 est, contra gentes, quae te non noverunt, et nomen tuum non invocaverunt; sed sicut fatui et stulti falsa numina venerati sunt. »Quia comederunt Jacob.« Quomodo autem comederunt? subsequenter exponit dicens: »Et locum ejus desolaverunt.« Usitata locutio est, ut vastatores, devoratores dicamus.

»Ne memineris iniquitates nostras antiquas.« Quae sunt iniquitates nostrae antiquae, nisi illae quas patres nostri fecerunt, vel quas nos ipsi a pueritia fecimus? Vindicat enim Dominus, sicut scriptum [Col. 1007D] est, peccata patrum in filios usque in tertiam et quartam generationem. Si tamen filii tales sunt, qui patres imitentur, et ab eorum malitia non recedant: alioquin »filius non portabit iniquitatem patris, et anima quae peccaverit ipsa morietur (Ezech. XVIII, 20).«

»Cito anticipet nos misericordia tua, quia pauperes facti sumus nimis.« Pauperes erant isti, non tantum penuria rerum, sed humano auxilio destituti, in sola Dei misericordia spem habentes. Quae [Col. 1008A] videlicet misericordia tunc eos anticipat, quando non solum a periculis eripit, verum etiam ipsa pericula sentire non permittit.

»Adjuva nos, Deus salutaris noster;« quia alium praeter te adjutorem non habemus. »Et propter honorem nominis tui, Domine, libera nos.« Magnus honor est nomini ejus, quando dicitur: Isti homines servi sunt illius Dei, qui nunquam deserit sperantes in se, sed in omnibus suis necessitatibus potenter et mirabiliter eos exaudit.

»Et propitius esto peccatis nostris propter nomen tuum;« ut omnes intelligant non esse sine causa, quod Jesus dicaris, et salutaris. Nam et Apostolus hoc dicit, quia »omnis quicunque invocaverit nomen Domini salvus erit (Rom. X, 13).«

[Col. 1008B] »Ne quando dicant gentes: Ubi est Deus eorum?« Hoc enim et contra Judaeos, et contra Christianos gentiles aliquando dicere solebant, cum eos sine Dei adjutorio miserabiliter perire videbant, quos prius a cunctis adversitatibus Dominus tam mirabiliter defendere consueverat.

»Et innotescat in nationibus coram oculis nostris;« subauditur, quod mox dicturi sumus. Quaedam nobis consolatio est, si eos miseros videamus, qui miseros nos esse fecerunt [(699) 1Kb] .

»Vindica sanguinem servorum tuorum, qui effusus est. Intret in conspectu tuo gemitus compeditorum,« et caetera, quae sequuntur. Vindica, inquit, Domine, nobis videntibus et praesentibus, sanguinem servorum tuorum, qui pro tuo nomine [Col. 1008C] effusus est. Hanc autem vindictam sanguinis sui, etsi non modo, in judicio tamen omnes sancti visuri sunt. Intret in conspectu tuo gemitus illorum, qui propter te durissimis vinculis compediti et ligati in obscuris carceribus concluduntur.

»Secundum magnitudinem brachii tui posside filios mortificatorum.« Hoc autem tale est ac si diceret: Rogamus ne filios interficiant, qui dura et crudeli morte parentes occiderunt. Posside vel filios in magnitudine brachii tui, qui inimicorum manibus eorum parentes tradi permisisti. Neque possideant filios, qui parentes possederunt, et tanto tempore captivos tenuerunt.

»Redde vicinis nostris septuplum.« Non solum [Col. 1008D] Judaei, sed vicini quoque eorum, qui in circuitu ita habitabant in captivitatem ducti sunt; qui quidem majori poena digni fuerunt, quia de Judaeorum perditione gavisi sunt; de quibus sicuti sociis et amicis dolere debuissent. Septuplum autem plenam et integram poenam significat; quia hic numerus perfectus est, omnesque in se numeros continet. Unde et illud: »Septuplum ultio dabitur de Cain: de Lamech vero, septuagies septies (Genes. IV, 24).«

»Improperium ipsorum, quod exprobraverunt [Col. 1009A] tibi, Domine.« His autem verbis manifeste ostenditur eos non solum gavisos fuisse, verum etiam in Deum blasphemasse, quasi qui populum suum defendere non potuisset. Hoc autem improperium sit in sinu et in corde ipsorum, quatenus in illius memoria vel affligantur vel corrigantur, ut ipsi quoque dicere possint: »Et peccatum meum contra me est semper (Psal. L, 5).«

»Nos autem populus tuus, et oves gregis tui, confitebimur tibi, Deus, in saecula, et in saeculum saeculi narrabimus laudem tuam.« Hoc dicit Asaph, hoc dicit Synagoga, quia quocunque modo res se habeat, sive adversa sive prospera eis contingant, nunquam tamen a Deo recedent. Semper populus ejus, et oves gregis ejus erunt, semper eum confitebuntur [Col. 1009B] et laudabunt, semper ejus mirabilia laudesque narrabunt. Omnia autem non solum de Judaeis, sed de martyribus quoque intelligi debent, qui non minora et leviora, imo vero majora et graviora tormenta passi sunt a persecutoribus suis, quam illi sustinuerunt ab Assyriis.



PSALMUS LXXIX. 473 IN FINEM: PRO HIS QUI COMMUTABUNTUR TESTIMONIUM ASAPH. PSALMUS.

Quando ponitur in finem, ea quae dicuntur, etsi intra litteram ad Synagogam pertinere videantur, de Christo tamen et de Ecclesia spiritualiter intelligenda sunt. Dat autem Asaph in Synagoga fidelium hoc testimonium pro iis qui ab infidelitate mutabuntur [Col. 1009C] ad fidem, et a littera ad spiritualem intelligentiam transibunt. Isti enim sunt illa vinea, quae hoc in psalmo de Aegypto in terram promissionis translata et commutata refertur.

»Qui regis Israel, intende [(700) 1Kb] , qui deducis velut ovem Joseph.« Dominus et Salvator noster ipse est qui regit Israel, per quem omnes illos intelligimus, qui eum cognoscunt et in eum credunt. Ipse quoque deducit velut ovem Joseph, per quem illi significantur qui humilitate et patientia praediti bonorum operum fetu fructificant. Joseph namque augmentum sive accrescens interpretatur. Et caeteri quidem fratres patris nomine vocantur Israel; Joseph vero proprio nomine designatur, quoniam non suo, [Col. 1009D] sed patris nomine a Domino reguntur et ducuntur. Iste vero sua propria bonitate regitur, ducitur et diligitur.

»Qui sedes super Cherubim, appare coram Ephraim, Benjamin et Manasse.« Quia Dominus et Salvator noster fons et origo est totius sapientiae; siquidem »omnis sapientia ab ipso est, et cum eo fuit semper, et est ante aevum (Eccli. I, 1);« ideo super Cherubim sedere describitur, quod scientiae plenitudo interpretatur. Sibi ergo loquitur Propheta, et Christum rogat ut de illa suae majestatis excellentissima sede [Col. 1010A] descendat, et humanitate assumpta huic mundo visibilis appareat coram Ephraim, Benjamin et Manasse. Isti tres pertinent ad Joseph, et in medio filiorum ponitur, qui ejus frater exstitit. De tribu Ephraim fuit Jeroboam, qui peccare fecit Israel; et de tribu Benjamin fuit Saulus, qui vehementer Ecclesiam in suo principio persecutus est. Per hos igitur quoscunque nequissimos homines intelligamus; ipsum Dominum dicentem audiamus: »Non veni vocare justos, sed peccatores ad poenitentiam (Matth. IX, 13).«---»Non enim indigent qui sani sunt medico, sed male habentes (Luc. V, 31).« Saulum suscipio persecutorem, neque abjicio Ephraim, qui ad meam injuriam vitulos aureos fabricatus est, de quo per Isaiam dicitur: »Vae coronae superbiae, ebriis Ephraim [Col. 1010B] (Isa. XXVIII, 1).« Apparet in hoc psalmo, quia de bonis parentibus mali filii oriuntur. Valde bonus fuit Jacob sive Israel, valde bonus fuit et Joseph; sed valde mali fuerunt, qui de illo orti sunt. Notandum quia de malis filiis locuturus, bonos parentes Propheta praemisit, ut eorum gratia facilius Dominus ad misericordiam flecteretur.

»Excita potentiam tuam, et veni, ut salvos nos facias.« Videtur Dominus in primo adventu non excitasse, sed posuisse potentiam suam, quia humiliter venit, et in forma servi. In secundo vero potentiam suam excitabit, quia in majestate divinitatis veniens, qualis est, talis apparebit. Salvavit nos in primo, quia de diaboli potestate eripuit. Salvabit et [Col. 1010C] in secundo, quia de omnibus miseriis liberabit, ac aeterna beatitudine laetificabit.

»Domine, Deus virtutum, converte nos.« Orat Propheta pro Judaeis, ut quia in primo adventu inconvertibiles exstiterunt, saltem in secundo ad fidem convertantur: »Convertentur ad vesperam (Psal. LVIII, 7);« et: »In diebus illis salvabitur Juda (Jer. XXIII, 6);« et: »Si fuerit numerus filiorum Israel sicut arena maris, reliquiae convertentur (Rom. IX, 27).« Et: »Ostende faciem tuam, et salvi erimus.« Et prius quidem ostendit, sed non omnibus, quia »in propria venit, et sui eum non receperunt (Joan. I, 11).« Unde et ipse dicebat: »Multi prophetae et reges voluerunt videre quae vos videtis, et [Col. 1010D] non viderunt (Matth. XIII, 17).« Unde et Apostolus dicit quia »si cognovissent, nunquam Dominum gloriae crucifixissent (I Cor. II, 8).« Soli autem illi vident faciem et gloriam Dei, qui in eum catholice credunt.

»Domine, Deus virtutum, quousque irasceris in orationem servi tui [(701) 1Kb] ?« Irasci quidem videtur Dominus contra orationes nostras, quando post multas preces et supplicationes nos non exaudit. Bene autem sibi convenit hoc nomen, ut dicatur Dominus Deus virtutum, quia non solum terrestrium [Col. 1011A] omnium ipse solus fortis et potens est, cunctisque virtutibus praeclarus et admirabilis est.

»Cibabis nos pane lacrymarum, et potum dabis nobis in lacrymis in mensura?« Panis et potus lacrymarum omnis carnalis afflictio et tribulatio intelligitur. Tali autem 474 cibo et potu longo tempore satiati sunt omnes fideles utriusque Testamenti in mensura; secundum hoc quod Apostolus ait: »Fidelis autem Deus, qui non patietur vos tentari supra id quod potestis, sed faciet etiam cum tentatione proventum, ut possitis sustinere (I Cor. X, 13).« Unde et alibi in pondere, et numero, et mensura Deus omnia fecisse narratur. Et ipse quidem hoc facere dicit, quia fieri permittit quod si noluisset fieri non posset.

[Col. 1011B] »Posuisti nos in contradictionem vicinis nostris, et inimici nostri deriserunt nos.« Quantum, quibusque modis inimici et vicini eorum eis contradixerint, eosque opprobrio et derisioni habuerint, quid attinet dicere? Unde, sicut scriptum est, in judicio dolentes et poenitentes dicturi sunt: »Isti sunt quos aliquando habuimus in derisum, et in similitudinem improperii (Sap. V, 3).«

»Domine, Deus virtutum, converte nos.« Bene iterum repetit, quod valde difficile esse videbat, Judaeorum scilicet conversionem. Ad hoc enim venerat Dominus, ut eos converteret, si ei obedire voluissent. Unde ipse ait: »Non sum missus nisi ad oves quae perierant domus Israel (Matth. XV, 11).« Et alibi ad Jerusalem: »Quotiescunque volui congregare [Col. 1011C] filios tuos, sicut gallina congregat pullos suos sub alas, et noluisti?« (Matth. XXIII, 37.) Et Apostolus: Vobis itaque primum oportuerat praedicari verbum et regnum Domini sancti; sed quia repulistis illud, indignos vos fecistis ejus verbi et agnitionis gratiae (Act. XIII, 46). »Ostende faciem tuam, et salvi erimus.« Hoc autem jam superius expositum est.

»Vineam ex Aegypto transtulisti.« Haec itaque est illa vinea quam tu de Aegypto transtulisti, de qua et propheta loquitur, dicens: »Vinea facta est dilecto meo in capite filiorum olei (Isa. V, 1).« Vinea enim domus Dei Sabaoth dicitur.

»Ejecisti gentes, et projecisti eas.« Ejecit enim Dominus gentes de terra promissionis quam prius habitabant, et in earum civitatibus filios Israel habitare [Col. 1011D] fecit.

»Viam fecisti in conspectu ejus;« quia mare Rubrum et aquam Jordanis eis aperuit, et per medium eorum siccis pedibus transvexit. Talem autem viam nullus alius facere potuisset; et ideo non immerito semper memorabile est.

»Et plantasti radices ejus, et repleta est terra.« Sic de populo, quasi de vinea loquitur, quia metaphoram vineae sequitur. Hac autem vinea sancta Ecclesia significabatur; quae tunc quidem in montibus Israel, postea vero nobiliorem habuit plantationem. Unde et subditur:

»Operuit montes umbra ejus, et arbusta ejus cedros Dei.« Quid per montes et cedros Dei, nisi [Col. 1012A] apostolos et prophetas intelligamus? Hos autem operuit vinea et arbusta ejus, quia super eos tota Ecclesia fundata est. Sicut Apostolus ait: »Superaedificati super fundamentum apostolorum et prophetarum, ipso angulari lapide Christo Jesu (Ephes. II, 20).«---»Fundamenta ejus in montibus sanctis. (Psal. LXXXVI, 1.)« Cedri enim dicuntur apostoli propter vitae excellentiam et puritatem. Siquidem cedrus procera arbor est et imputribilis, redolentisque naturae.

»Extendisti palmites ejus usque ad mare, et usque ad flumen propagines ejus.« Isti sunt illi palmites et illae propagines, de quibus in Evangelio Dominus ait: »Ego sum vitis, et vos palmites: qui manet in me, et ego in eo, hic fructum multum facit, quia sine me nihil potestis facere: sicut palmes non potest [Col. 1012B] facere fructum a semetipso nisi manserit in vito, ita et vos, nisi in me manseritis (Joan. XV, 1, 4, 5).« Hos autem extendit Dominus usque ad mare: quia »in omnem terram exivit sonus eorum, et in fines orbis terrae verba eorum (Psal. XVIII, 5).« De Synagoga vero non dicitur, quia usque ad mare occidentale, et usque ad flumen magnum Euphratem erunt termini ejus.

»Ut quid deposuisti maceriam ejus, et vindemiant eam omnes qui transeunt viam?« Maceria Ecclesiae apostoli sunt et doctores, omnesque episcopi et sacerdotes. His autem depositis et interfectis, nemo est qui eam defendat, et latronum et haereticorum insidias ab ea repellat. Vindemiatur itaque et conculcatur ab iis qui viam transeunt, et per viam rectitudinis non ambulant; unde et subditur:

[Col. 1012C] »Exterminavit eam aper de silva, et singularis ferus depastus est eam.« Iste aper, et ferus singularis quilibet haereticus est, veluti Arius et Simon Magus, per quem et tyrannos nihilominus intelligere possumus. Qui bene de silva venire dicuntur; quoniam silvestres et extranei sunt, neque domesticam ferunt doctrinam. Domestici vero illi sunt, de quibus dicitur: »Jam non estis hospites et advenae, sed estis cives sanctorum et domestici Dei (Ephes. II, 19).« Et isti quidem depascunt vineam Dei, quia et corporaliter et spiritualiter Ecclesiam Dei dissipare non cessant.

»Domine, Deus virtutum, convertere« nunc; quoniam vinea tua vindemiatur, exterminatur et conculcatur. Nunc convertere; quia »ecce nunc tempus [Col. 1012D] acceptabile, ecce nunc dies salutis (II Cor. VI, 2).« Et quia Judaei inconvertibiles sunt, vel gentiles convertantur ad fidem.

»Respice de coelo;« de illo tuae divinitatis excellentissimo clarissimoque secreto, »et vide« misericorditer, »et visita« potentialiter »vineam istam;« et dirige eam ad te, neque errare permittas post greges haereticorum. »Quam plantavit dextera tua.« Et ubi plantavit? »Super filium hominis, quem confirmasti tibi.« Salvator noster est, qui de se ipso ait: »Videbitis angelos ascendentes et descendentes super Filium hominis (Joan. I, 51).« 475 Super hunc autem plantata est Ecclesia, quia sicut Apostolus ait: »Fundamentum aliud nemo [Col. 1013A] potest ponere, praeter id quod est Christus Jesus (I Cor. III, 11).« Quod autem ait: »quem confirmasti tibi,« hoc est quod alibi dicitur: »Ponam in salutari, fiducialiter agam in eo (Psal. XI, 6).« Ipsum enim digne satis confirmavit Dominus principem militiae suae ad laudem et gloriam nominis sui.

»Incensa igni, et effossa manu, ab increpatione vultus tui peribunt.« Vide, inquit, et visita vineam istam, ne forte ab impiis incendatur, et effodiatur; quia omnia quae incensa fuerint igni, et effossa manu, ab increpatione vultus tui peribunt. Haec increpatio erit in judicio, quando dicetur, tollantur impii, ne videant gloriam Dei, et convertantur peccatores in infernum (Isa. XXVI). Et: »Ite maledicti in ignem aeternum (Matth. XXV, 41).« Ignis est omne peccatum [Col. 1013B] quo anima incenditur, effoditur, et a suae stabilitatis fundamento avulsa separatur.

»Fiat manus tua super virum dexterae tuae, et super filium hominis, quem confirmasti tibi, et non discedimus a te.« Rogat Propheta in persona omnium fidelium, ut hunc virum dexterae suae, hunc Filium Virginis, Salvatorem nostrum, manu potentiae suae Dominus protegat et defendat, qui nos regat et post se trahat, et, eo duce et praevio, non discedamus ab eo. Bene autem eum vocat virum dexterae suae, quia in spiritu elevatum sedere videt ad dexteram suam.

»Vivificasti nos, et nomen tuum invocabimus.« Mortui, inquit, sumus, quia in primo homine immortalitatem [Col. 1013C] et vitam amisimus; sed tu, o Christe, tua morte vivificasti nos, et nomen tuum semper et ubique in omnibus nostris necessitatibus invocabimus: »Omnis enim, dicit Apostolus, quicunque invocaverit nomen Domini salvus erit (Rom. X, 13).«

»Domine, Deus virtutum, converte nos, et ostende faciem tuam, et salvi erimus.« Videt Propheta quia nemo potest salvari nisi per Christum; nemo salvari potest, nisi qui credat in Christum, et ideo toties repetit ut veniat, et faciem ostendat, et mundum ad se convertat, et salvi erimus.



PSALMUS LXXX. IN FINEM, PRO TORCULARIBUS ASAPH, QUINTA SABBATI [(702) 1Kb] .

[Col. 1013D] Psalmus iste pro torcularibus referatur in finem. Finis autem fuit in quinta Sabbati; quando vetera transierunt, et facta sunt omnia nova. Ille namque dies finis fuit Veteris, et initium Novi Testamenti, qua die reprobatum est sacrificium Aaron, et confirmatum est sacrificium secundum ordinem Melchisedech. Torcularia vero tot sunt, quot sunt Ecclesiae, [Col. 1014A] in quibus vinum novum suscipitur, omnesque utriusque Testamenti racemi exprimuntur et exponuntur, quibus architriclinus et apostoli inebriantur, et nova et vetera mirabiliter interpretantur.

»Exsultate Deo adjutori nostro, jubilate Deo Jacob.« Vos, inquit Propheta, qui in torcularibus estis, et novum et admirabile vinum novo magisterio conficitis et propinatis, exsultate Deo adjutori nostro, quia haec sola exsultatio utilis est, laudabilis, et aeterna est. »Jubilate Deo Jacob.« Iste, quasi dicat, qui modo venit in adjutorium nostrum, et de diaboli potestate nos liberavit, ipse Deus Jacob, ipse est Deus utriusque Testamenti. Illi igitur jubilate et cantate; illum solum colite et adorate. Quomodo?

»Sumite psalmum, et date tympanum, psalterium [Col. 1014B] jucundum cum cithara.« Qui sunt illi, qui psalmum sumunt, nisi illi qui corde et voce Deum laudant et benedicunt? Tales autem persecutionis tempore tympana dabant, quia statim post praedicationem verbera sustinebant. Tympana enim nisi verberata non sonant [(703) 1Kb] . Pretiosum tympanum beatus Paulus, qui a Judaeis quinquies quadragenas, una minus accepit (II Cor. XI). Datum autem est illis tympanum, qui cum vitiis et concupiscentiis carnem affligunt. »Psalterium jucundum cum cithara.« Sumite, inquit, psalmum, cantate, et praedicate. Hoc autem in psalterio et cithara. Psalterium ad Vetus, cithara ad Novum pertinet Testamentum. Quia psalterium decem chordas habet, et Vetus Testamentum in decem mandatis continetur. Citharae vero quatuor, vel tres chordae [Col. 1014C] sufficiunt, et Novum Testamentum in quatuor Evangeliis concluditur, in quibus mysterium Trinitatis clarissime praedicatur. 476 Hoc autem mysterium Judaei ignorant, et ideo in cithara cantare nesciunt. Christiani vero et in cithara, et in psalterio cantant, quia utrumque Testamentum suscipiunt et praedicant. Est autem psalterium jucundum cum cithara, quoniam in sermonibus nostris alterum Testamentum altero confirmatur.

»Canite in initio mensis tuba, in die insignis solemnitatis vestrae.« Hoc autem initium mensis, et hic dies insignis solemnitatis coepit a quinta Sabbati, de qua in titulo locuti sumus, et perseverabit usque ad primam Sabbati, quando ad judicandum [Col. 1014D] Dominus veniet. Et Judaei quidem per singulos menses hoc faciebant; item, quoties luna nova apparebat. Unde et in alia translatione non initium mensis, sed neomenia habetur, per quod nova luna significatur. Tunc igitur cantare et praedicare instantissime oportebat, quando luna adhuc nova erat. Quod autem luna Ecclesiam significet, manifestissimum [Col. 1015A] est. Tuba autem cantare, est clara et alta voce Deum laudare et praedicare.

»Quia praeceptum in Israel est, et judicium Deo Jacob.« Hoc igitur praeceptum in Israel est, et hoc judicium datum est Deo Jacob; ut sic in nova luna, et in hac prima festivitate cantare debeatis, in qua vetera transierunt, et facta sunt omnia nova.

»Testimonium in Joseph posuit illud, dum exiret de terra Aegypti.« Et hoc testimonium non solum in Israel, sed et in Joseph quoque posuit Dominus. Quare autem per se Israel, et per se ponatur Joseph; jam in aliis psalmis dictum est.

Qui dum exiret de terra Aegypti, »linguam, quam non noverat, audivit.« Quod autem in hac translatione dicitur, »posuit eum,« nihil est cui [Col. 1015B] hoc pronomen referre valeamus, nisi forte ad diem insignis solemnitatis. Posuit igitur Dominus illum diem testimonium Joseph; quia ille dies dat eis testimonium, quanta diligentia et sollicitudine Domino serviat, et ejus celebret festivitates. Joseph enim hoc in loco omnes illos significat, qui ad similitudinem novae lunae, usque ad perfectionis plenitudinem quotidie crescunt, et in melius proficiunt. Siquidem Joseph accrescens interpretatur. Isti autem dum exirent de terra Aegypti, et de ignorantiae tenebris ad fidem transirent, linguam, quam prius non noverant, audierunt, et utriusque Testamenti scientiam didicerunt, atque in neomenia, hoc est in principio nascentis Ecclesiae, constantissime praedicaverunt. Hoc autem testatur ipse dies, hoc confirmat [Col. 1015C] ipsa insignis solemnitas, quoniam ipsi interfecti sunt propter Christi fidem, et nomen quod annuntiabant. Primus autem Joseph, non quando exivit, sed quando intravit in terram Aegypti, linguam quam non noverat audivit.

»Divertit ab oneribus dorsum ejus, manus ejus in cophino servierunt.« Quia de Joseph loqui coeperat, ejus metaphoram sequitur, qui cum prius suis humeris onera ferret, postea princeps populi a Pharaone constitutus in cophinis servivit, quibus granum mensuratur et fertur. Similiter autem et sanctorum dorsum ab oneribus Dominus divertit; quando ait: »Venite ad me, omnes qui laboratis, et onerati estis, et ego reficiam vos (Matth. XI, 28).« In cophinis vero servierunt, postquam annonam [Col. 1015D] verbi Dei populis ministrare, et praedicare coeperunt. Hoc autem significaverunt illi cophini, quos de reliquiis panum apostoli repleverunt (Matth. XIV). In cophino igitur serviunt qui panem evangelicae doctrinae aliis ministrant.

»In tribulatione invocasti me, et liberavi te.« Hoc autem et de Joseph, et de sanctis qui per eum significantur, convenienter intelligitur; quia et ille et illi in suis tribulationibus invocantes Dominum, exauditi et liberati sunt. Unde et subditur:

»Et exaudivi te in abscondito tempestatis:« id est in repentina et improvisa superveniente calamitate. Talis autem tempestas venit super beatum Job, qui [Col. 1016A] quare affligeretur, omnino ignorabat. Talem et SS. martyres passi sunt, et moriendo exauditi sunt; quia hoc erat in desiderio eorum, ut inter ipsa tormenta deficerent; unde et contra ipsos duris verbis tyrannos provocabant, neque eos propitios habere volebant.

»Probavi te apud aquam contradictionis.« Quid per aquam contradictionis, nisi evangelicam praedicationem intelligamus? His enim aquis et Judaei, et haeretici omnesque infideles constantissime contradicunt. Et hic quidem probantur sancti: quia occidi quidem possunt, sed a praedicatione comprimi non possunt.

»Audi et tu, populus meus, et loquar Israel, et testificabor tibi.« Nunc Salvator noster specialiter [Col. 1016B] Judaeis loquitur, qui eum praecipue persequebantur, quod se Filium Dei esse dicebat. Docet itaque illos et sub testificatione praecipit, ut eum audiant, et intelligant, et ejus doctrinae acquiescant. Et hoc est quod ait:

»Israel, si me audieris, non erit in te deus recens, neque adorabis deum alienum. Ego enim sum Dominus Deus tuus, qui eduxi te de terra Aegypti.« Ego itaque sum Dominus Deus tuus. Non sum ego alius, et alius ille, qui eduxit te de terra Aegypti: sed »ego ipse, qui loquebar, ecce adsum (Isa. LII, 6):« et propter te homo factus sum, ad te docendum, liberandum et salvandum veni. Si me audieris, si in me credideris, non erit in te deus recens, neque adorabis deum alienum: »Ego sum [Col. 1016C] in Patre, et Pater in me est; et ego, et Pater unum sumus (Joan. X, 30).«

»Dilata os tuum, et ego adimplebe illud.« Voluit Dominus Judaeos docere, fovere, 477 et cibis spiritualibus adimplere; sed noluerunt. Et hoc est quod ait:

»Et non audivit populus meus vocem meam, et Israel non intendit mihi.« Unde ipse quoque Dominus ait: »Loquebar et non credidistis (Joan. X);« itemque: »Qui ex Deo est, verba Dei audit; propterea vos non auditis, quia ex Deo non estis (Joan. VI, 47).« Et alibi: »Si non venissem, et locutus eis fuissem, peccatum non haberent; nunc autem excusationem non habent de peccato suo (Joan. XV, 22).«

[Col. 1016D] »Et dimisi eos secundum desideria cordis eorum.« Miser ille qui a Domino dimittitur, ut cordis sui desideria faciat. Sic enim Pharaonem dimiserat Dominus, ut usque ad mortem cordis sui desideria sequeretur.

»Et ibunt in voluntatibus suis [(704) 1Kb] .« Qui enim ibunt in voluntatibus suis, nisi quia eos nunquam poenitebit, sed usque in finem suis in malitiis perseverabunt?

»Si plebs mea audiisset me, Israel si in viis meis ambulasset, ad nihilum inimicos eorum humiliassem, et super tribulantes eos extendissem manum meam.« Magnam consolationem dant haec verba omnibus illis, qui verba Dei audiunt et custodiunt, ac per vias [Col. 1017A] mandatorum incedunt; sicuti enim sunt, et nullatenus dubitare possunt, quin de suis inimicis aliquando vindictam suscipiant [(705) 1Kb] . Hanc autem ultionem perdiderunt Judaei, quia verba Dei audire noluerunt; de quibus subditur:

»Inimici Domini mentiti sunt ei, et erit tempus eorum in aeternum.« Nunc Propheta loquitur, et aeternam poenam Judaeis minatur; dum tempus eorum, tempus videlicet mortis et perditionis, in aeternum esse dicit. Ipsi sunt inimici Domini, ipsi sunt, de quibus ipse Dominus dicit: Quia »odio habuerunt me gratis (Joan. XV, 25).« Et ipsi quidem mentiti sunt ei, quia »in propria venit, et sui eum non receperunt (Joan. I, 10);« cum olim Moysi promisissent: »Quidquid praecepit nobis Dominus [Col. 1017B] faciemus (Exod. XIX, 8).«

»Cibavit eos ex adipe frumenti, et de petra melle saturavit eos.« Improperatio est adversus eos, qui mala pro bonis reddere non erubuerunt. »Cibavit, inquit, eos Dominus ex adipe frumenti« et temporalibus, et spiritualibus epulis eos satiavit. De hoc autem adipe alibi dicitur: Sicut adipe, et pinguedine repleatur anima mea (Psal. LXII, 6).« Divina Scriptura frumentum est, quod videlicet frumentum aliis asperum, aliis delicatum panem ministrat. Mel vero de petra susceperunt, qui de pectore Salvatoris verba vitae audire meruerunt. De quibus dicitur: »Quam dulcia faucibus meis eloquia tua, super mel et favum ori meo!« (Psal. CXVIII, 103.)



PSALMUS LXXXI. PSALMUS ASAPH.
[Col. 1017C]

Saepe jam diximus quid significet psalmus Asaph. Ecce Asaph, qui synagoga interpretatur, per quem bonorum omnium congregatio intelligitur. De synagoga loquitur malignantium, eamque reprehendit, quia Salvatori nostro per se ipsam sibi loquenti credere noluit.

»Deus stetit in synagoga deorum, in medio autem deos discernit.« Ubicunque sunt viri fortes, viri sapientes, et vitae merito caeteris praeeminentes, ibi est synagoga deorum. Sic autem de futuris quidem et praesentibus loquitur Propheta; et id, quod post multum temporis futurum erat, id factum esse [Col. 1017D] ostendit. Stetit enim Dominus et Salvator noster in synagoga deorum, seu potius Judaeorum et impiorum, et non solum de factis, verum etiam de perversis cogitationibus suis ea qua decebat auctoritate eos reprehendit et judicavit. Unde et in Evangelio dicitur, quia non loquebatur sicut Pharisaei, sed quasi potestatem habens. Hoc enim ipsi quoque testantur, dicentes: »Magister, scimus quia verax es, et viam Dei in veritate doces, et tibi non est cura de aliquo; non enim respicis personam hominis (Matth. XXII, 6).« Sed quomodo discernit et judicat eos? Sequitur:

»Quousque judicatis iniquitatem, et facies peccatorum sumitis?« Dicebant illi: »Hic homo non est [Col. 1018A] a Deo, qui Sabbatum non custodit (Joan. IX 1, 6).« Dicebat autemillis: »Cujus vestrum asinus, aut bos, in puteum cadet, et non continuo extrahet eum in die Sabbati?« (Luc. XIV, 5.) »Quousque judicatis iniquitatem?« »Quare transgredimini praeceptum Dei propter traditionem vestram? Nam dixit: Honora patrem, et matrem; et vos dicitis: Munus quodcunque ex me est, tibi proderit (Matth. XV, 3-5).« Hoc autem iniquitas est, et contra mandatum Dei est. Facies autem peccantium sumunt, qui in judicio personam respiciunt, sive etiam qui judicando peccatores similes fiunt. Facies enim a faciendo dicitur. Eamdem igitur faciem habet cum peccatoribus, qui idem facit quod peccatores faciunt.

»Judicate pupillo et egeno, humilem et pauperem [Col. 1018B] justificate.« Si, inquit, pupillus et egenus, humilis et pauper justam causam habuerit, illos judicate; illis justitiam et victoriam date, neque ad personam, sed ad causam respiciatis; unde et subditur:

478 »Eripite pauperem, et egenum de manu peccatoris liberate.« Non terreamini divitis et peccatoris potentia; sed constanter causam pauperis, si justa fuerit, justam esse ostendatis.

»Nescierunt, neque intellexerunt.« Nescierunt; inquit, Propheta, et verba tam salutaria, quae eis Dominus loquebatur, neque intelligere voluerunt, ideoque »in tenebris ambulant.« In tenebris utique caecitatis et erroris, quia caeci sunt et duces caecorum. »Movebuntur omnia fundamenta terrae.« Contra [Col. 1018C] hos, inquit, judices iniquos movebuntur omnis fundamenta terrae, per quae apostolos intelligimus, ut eos juste judicent et damnent, qui alios injuste judicare et damnare non timuerunt. Hoc autem erit in judicio; quoniam, sicut scriptum est, apostoli »sedebunt super sedes duodecim, judicantes duodecim tribus Israel (Matth. XX, 28).« Hunc autem versum interposuit Propheta. Hinc vero suae orationis Salvator noster ordinem tenet.

Ego dixi: »Dii estis, et filii Excelsi omnes.« Hoc est enim quod in Evangelio dicitur: »Quotquot autem receperunt eum, dedit eis potestatem filios Dei fieri, his qui credunt in nomine ejus (Joan. I, 12).« Sunt siquidem dii, sunt filii Dei. Hoc Dominus dixit, hoc constituit. Hanc potestatem hominibus [Col. 1018D] dedit; sed illis hominibus, qui receperunt eum, qui crediderunt in eum, et qui mandata ejus custodierunt. Caeteris autem quid? »Vos autem sicut homines moriemini, et sicut unus de principibus cadetis.« Noluistis, inquit, esse dii, noluistis immortales fieri, noluistis rursum ad coelestia conscendere; ideoque sicut homines moriemini, et sicut unus de principibus cadetis. Moriuntur ut homines, qui et corpore et anima moriuntur; cadent vero sicut unus de principibus, per quem diabolus significatur. Similiter cadent et isti, et ille, qui uno modo et una hora simul mittentur in ignem. Huc usque Dominus, caetera vero loquitur Propheta.

[Col. 1019A] [(706) 1Kb] »Exsurge, Deus, judica terram.« Exsurge, inquit, Deus, quem ad Patris dexteram sedere conspicio; veni ad judicium, et judica terram: damna impios et peccatores, et sicut unus de principibus cadant qui non sursum aspiciunt, sed sola terrena et transitoria quaerunt. Sufficiant tibi tui, illos honora, et glorifica; »quoniam tu haereditabis in omnibus gentibus.« Nulla enim gens est in qua Dominus non haereditaverit, et in sortem sibi aliquos elegerit; quia, sicut scriptum est, »omnes gentes servient ei (Psal. LI, 11).«



PSALMUS LXXXII. CANTICUM PSALMI ASAPH.

Vult Asaph ut iste psalmus cum cantico, et laudibus dicatur, in quo Dei virtus et magnificentia, [Col. 1019B] et iniquorum exterminium et perditio praedicatur.

»Deus, quis similis erit tibi? [(707) 1Kb] Ne taceas, neque compescaris, Deus.« Cum veneris, inquit, o Deus, judicare terram, sicut in fine superioris psalmi legitur, quis erit similis tibi? Venisti quondam, sed humilis, et in forma servi; vidimus te non habentem speciem, neque decorem; venies autem clarissimus, et potentissimus in sede majestatis tuae, et quis similis tibi? Quis te non timebit, Domine? Quis similis Deo inter filios Dei? »Ne taceas, neque compescaris, Deus.« Tacuisti, et sicut agnus sine voce ad victimam ductus, os non aperuisti; redde eis vicem, Domine. Locuti sunt illi, et nimis superbe locuti sunt in tempore suo, loquere et tu tempore tuo; cognoscant te excelsum, qui humilem agnoscere [Col. 1019C] noluerunt.

»Quoniam ecce inimici tui sonuerunt.« Sonuerunt quidem, et stulte, crudeliter, et sine tentatione, Crucifige clamaverunt (Luc. XXIII). »Et qui oderunt te extulerunt caput.« Sic enim in Evangelio dicitur: quia »illudebant ei moventes capita sua (Matth. XXVII, 39).« Caput autem levare contra Dominum, superbire est.

In plebem tuam astute cogitaverunt consilium, » [(708) 1Kb] , et cogitaverunt adversus sanctos tuos.« Non solum, inquit, contra te, sed et contra plebem tuam, et contra Ecclesiam tuam, et Judaei, et omnes alii, de quibus modo dicturi sumus, cogitaverunt malum consilium. Et hoc astute, dolose et fraudulenter. »Et cogitaverunt adversus sanctos tuos;« et quid [Col. 1019D] cogitaverunt, audiamus:

»Dixerunt: Venite, et disperdamus eos de gente, et non memorabitur nomen Israel amplius.« Notandum quia ubicunque loquitur Asaph, semper de veteri historia parabolas ponit, ut ea quae antiquis patribus [Col. 1020A] acciderunt, parabolice ad Ecclesiam transferamus. Sicut in hoc loco, ubi Israel pro Ecclesiae persecutoribus accipinutur. Hoc enim Eccelsiae adversarii non solum 479 cogitaverunt et dixerunt; verum etiam facere conati sunt, ut Christianorum nomen omnino de memoria hominum tolleretur. Unde et subditur:

»Quoniam cogitaverunt consensum in unum.« Cogitaverunt, inquit, et convenerunt in unum consensum; malum utique atque perversum, ut Ecclesiam destruerent, et sanctos Dei interficerent, et fidem catholicam omnino delerent.

»Adversum te testamentum disposuerunt.« Qui? »Tabernacula Idumaeorum et Ismaelitae, Moab et Agareni, Gebal et Ammon, et Amalech, et alienigenae cum habitantibus Tyrum,« et caetera quae sequuntur. [Col. 1020B] Per hos autem qui Judaeorum populum quondam graviter persecuti sunt, eos intelligimus qui Ecclesiam Dei usque hodie persequuntur. Nam et Judaei male legem interpretantes, et haeretici, et pagani adversus Dominum suum testamentum disposuerunt, omnesque alii qui novam doctrinam introducunt, adversus Dominum aliud testamentum facere disponunt. Sed videamus modo qui sunt isti qui sanctam Ecclesiam persequuntur. Primum quidem »tabernacula Idumaeorum,« qui terreni interpretantur [(709) 1Kb] ; per quos omnes illos intelligimus, qui non animae, sed corpori serviunt, et sola terrena ac transitoria diligunt; a quibus non differunt »Ismaelitae,« qui sibi obedientes interpretantur. Sibi autem obedientes sunt, qui cordis sui desideria sequuntur, [Col. 1020C] et quocunque voluntas eos duxerit ire non erubescunt. »Moab« vero, qui ex parte interpretatur, furtiva et illicita conjunctione in ebrietate conceptus, eos significat qui Ecclesiae sacramentis ab haereticis generantur; tales enim bonos parentes habere videntur, sed ex patre diabolo esse probantur [(710) 1Kb] . Sed quid per »Agarenos,« qui extranei dicuntur, nisi eos intelligamus qui ab Ecclesia longe sunt, et sanctorum fidem et doctrinam recipere nolunt? »Gebal« vero vallis vana dicitur, per quam steriles et infructuosi, falsamque humilitatem simulantes, significantur. At vero »Ammon,« qui populus turbidus interpretatur, haereticos designat, sicut et frater ejus »Moab,« de quo superius diximus. Sunt autem [Col. 1020D] et ebrietatis et fornicationis filii, utpote insani et in errore generati. Per »Amalech« autem, qui populus brutus dicitur, homines stultos et indisciplinatos intelligimus, qui voluptatem summum bonum putantes, simul animam cum corpore mori arbitrantur. »Alienigenae« [Col. 1021A] vero illi sunt qui idola colentes nullam Dei cognitionem habent. »Tyri« autem habitatores navigiis et negotiationibus dediti fuerunt, quos Propheta, quam divites fuisse describit, ut aliarum civitatum principes esse potuissent. Scribit etiam de rege Tyri, quem omni lapide pretioso decoratum esse dicit; sed ideo cecidit, quia in magnam superbiam se erexit. »Tyrus« igitur mundum significat; ejus vero habitatores, divites et potentes hujus mundi intelliguntur. Quod itaque adversus Testamentum Dei supradictas gentes, simul »cum habitantibus Tyrum,« venisse dicit, hoc est intelligere, quia non solum multae provinciae et nationes, sed totus mundus generaliter contra Ecclesiam conjuravit. Sed quid mirum? cum ipse diabolus eorum [Col. 1021B] princeps eos regeret, et secundum suam voluntatem dirigeret. Hoc est enim quod sequitur:

»Etenim Assur simul venit cum illis.« Assur quippe dirigens interpretatur. Nullos autem alios diabolus ad se dirigit, nisi eos quos a via veritatis retorquet et aberrare facit. »Facti sunt in susceptionem filiis Loth.« Omnes, inquit, isti, de quibus superius locuti sumus, facti sunt in susceptionem et in adjutorium filiis Loth, per quos haereticos significari diximus. Ecclesiae inimici maximi et principales haeretici sunt, et idcirco quicunque Ecclesiam persequuntur, haereticorum adjutores sunt; nunc autem eos excommunicat, et magnis imprecationibus eis maledicit.

»Fac illis sicut Madian et Sisarae, et sicut Jabin [Col. 1021C] in torrente Cisson. Omnes isti disperierunt in Endor, facti sunt sicut stercus terrae.«---»Madian« interpretatur de judicio; »Sisara« gaudii exclusio; »Jabin« sapiens, sed iste mundanus; »Cisson,« duritia eorum; »Endor« vero generationis [(711) 1Kb] . »Madian« itaque eos significat qui de judicio miseri exibunt. »Sisara« vero eos significat quibus omne gaudium excludetur, et semper in doloribus erunt. At vero »Jabin« sapientes hujus saeculi ostendit, qui apud Deum stulti esse dicuntur. Omnes isti peribunt in »Cisson et in Endor,« id est in duritia sua. Et in ipso fonte suae generationis, per quod peccatum originale intelligimus, a quo qui Christi sanguine liberatus non fuerit, procul dubio in aeternum [Col. 1021D] peribit. Hoc bellum sub Barach et Debbora uxore ejus factum est.

»Pone principes eorum sicut Oreb, et Zeb, et Zebee, et Salmana: omnes principes eorum, qui dixerunt: Haereditate possideamus sanctuarium Dei.« Hi quatuor reges sub Gedeone mirabili praelio superati sunt. 480 Interpretatur autem »Oreb,« foramen; »Zeb,« lupus; »Zebee,« victima; »Salmana,« umbra prohibendi. Per »Oreb« eos intelligimus qui undique perforati, nullum vitiis et malignis spiritibus ingrediendi obstaculum opponunt. »Zeb« autem rapaces et praedatores significat. »Zebee« vero diaboli martyres sunt, qui se vicissim interficiendo, [Col. 1022A] quotidie ei ubique immolantur. At vero »Salmana« hypocritas designat, qui nihil aliud sunt nisi umbra, et simulatio, et multoties ea quae prohibere videntur vehementer fieri optant. Ad horum igitur similitudinem omnes illos perituros esse dubium non est, quicunque sanctuarium Dei, Dei haereditatem aggredi non timent, et id quod divini juris est sibi vindicare non formidant. Et merito horum talium principes hoc in loco specialiter maledicuntur; sive quia suo malo exemplo ad hoc scelus caeteros impellunt, sive quia in eos per potentiam non repellunt.

»Deus meus, pone illos ut rotam;« ut celerrimo et praecipiti cursu subito ad inferiora terrae devolvantur.

[Col. 1022B] »Et sicut stipulam ante faciem venti;« quatenus violento malignorum spirituum turbine, ad perditionem mortemque trahantur. »Et sicut ignis qui comburit silvas, velut si flamma incendat montes: ita persequeris eos in tempestate tua, et in ira tua conturbabis eos.« Bene autem silvis comparantur quia multi sunt, et montibus, quia superbiae spiritu tumidi sunt, quibus, ut in Evangelio legitur, ignis aeternus, et flamma inexstinguibilis praeparata est.

»Imple faciem eorum ignominia.« Et revera ignominia et talibus maledictionibus digni sunt, qui sanctuarium Dei ejusque ministros ita conculcant, sibique subjiciunt, et tantis contumeliis afficiunt. [Col. 1022C] Lege omnes divinas Scripturas, et nullos alios invenies ita excommunicatos et maledictos, sicut illos qui Ecclesias affligunt, et qui cogitare et dicere non metuunt: »Haereditate possideamus sanctuarium Dei.« Omnes enim isti sacrilegi sunt; et nos scimus quia omnes sacrilegi excommunicati, et maledicti, et damnati sunt. Hoc est enim quod hic dicitur: »Imple facies eorum ignominia;« et quando isti quaerent nomen tuum, dicentes: Domine, Domine, tunc confundantur aeterna confusione, et conturbentur, non ad horam, sed in saeculum saeculi. »Et revereantur, et pereant; et« tunc tandem »cognoscant, quoniam nomen tibi Dominus,« quem sub tantis interdictis, tantis prohibitionibus, tantis excommunicationibus et maledictionibus offendere non [Col. 1022D] timuerunt.

»Tu solus Altissimus super omnem terram.« Tunc, inquit, quando ad judicium venies Dominus, omnes amici et inimici »cognoscant, quoniam tibi nomen Dominus,« et quoniam »tu solus Altissimus super omnem terram.« Et tunc, o Deus, »quis similis erit tibi? Ne taceas, neque compescaris, Deus, quoniam ecce inimici tui sonuerunt, et qui te oderunt extulerunt caput.« Tu quidem Altissimus es, ipsi tamen malo suo caput extollere non timuerunt.



PSALMUS LXXXIII. IN FINEM PRO TORCULARIBUS FILIIS CORE [(712) 1Kb] .
[Col. 1023A]

In finem referatur iste psalmus, ad Christum videlicet, de quo hic dicitur: »Et respice in faciem Christi tui.« Est autem pro torcularibus, quorum suavi novoque vino sancti inebriati omnium terrenorum obliviscuntur, solaque Dei tabernacula videre et intrare concupiscunt. Detur autem ad cantandum filiis Core, id est populo Christiano, qui magis gloriatur de Calvariae loco, quam de tota Jerusalem. Core nempe Calvaria interpretatur. Alii autem dicantur filii Sion: nos autem filii Calvariae nominamur et sumus.

»Quam amabilia sunt tabernacula tua, Domine virtutum [(713) 1Kb] : concupiscit et deficit anima mea in [Col. 1023B] atria Domini.« Haec sunt illa tabernacula, de quibus Dominus ait: »In domo Patris mei mansiones sunt multae (Joan. XIV, 2).« Unde Apostolus dicit: »Christus assistens pontifex futurorum bonorum per amplius et perfectius tabernaculum, non manufactum,« etc. (Hebr. IX, 11.) Sunt igitur tabernacula ei multa, et unum, quia et multae mansiones in una domo continentur. Ad haec autem tabernacula, et horum tabernaculorum atria sancti Dei venire cupientes, nimio desiderio deficiunt. Sed quibus deficiunt? 481 Omnibus mundi hujus voluptatibus, et quaecunque in hoc mundo haberi et desiderari possunt.

»Cor meum, et caro mea exsultaverunt in Deum vivum.« Optima spes resurrectionis, quod animam [Col. 1023C] suam, quae per cor significatur, et carnem suam in Deum vivum exsultasse dicit; quoniam ad ipsum, et ad ejus tabernacula se venire confidunt. Sed quid mirum si viri sancti, et Deo amabiles ad illa tabernacula festinant, cum passer et turtur, parva animalia, domos et nidos sibi quaerant et inveniant? Hoc est enim, quod dicit:

»Etenim passer invenit sibi domum, et turtur nidum, ubi reponat pullos suos [(714) 1Kb] . Altaria tua, Domine virtutum, rex meus, et Deus meus,« non invenient sibi, subauditur domum et tabernaculum, ubi ponantur et stabiliantur? Altaria Dei dicuntur sancti, quia Deo consecrati sunt, et in eis habitat Deus, in eis quotidie fiunt holocausta et sacrificia [Col. 1023D] Dei. Unde Apostolus ait: »Obsecro vos per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum (Rom. XII, 1).«

»Beati qui habitant in domo tua, Domine.« Ideo, inquit, tanto desiderio in domum tuam sancti venire [Col. 1024A] et habitare cupiunt, quia sciunt eos esse beatos, qui habitant in domo tua. Unde et hic idem Propheta alibi dicit: »Unam petii a Domino, hanc requiram, ut inhabitem in domo Domini omnibus diebus vitae meae (Psal. XXVI, 6).« Unde autem sit illa beatitudo, audiamus: »in saeculum saeculi laudabunt te.« Ab omnibus itaque occupationibus, et fatigationibus expediti, solis Dei laudibus et jubilationibus vacabunt. Et hoc est quod ipsi desiderant, ut Deum omni tempore et sine intermissione laudare et benedicere valeant. Qui autem habet quod desiderat, beatus est. Et hoc quidem in hac vita nullus hominum habere potest.

»Beatus vir cujus est auxilium abs te, Domine;« beatus, inquit, est ille vir, cui in hac vita sic [Col. 1024B] auxiliaris, ut ad illam domum tuo adjutorio conscendere possit. Nemo enim venit ad te, nisi tu traxeris eum. »Ascensus in corde ejus deposuit.« Ubi? »In valle lacrymarum, et in loco quem disposuisti ei [(715) 1Kb] .« Convallis lacrimarum, et locus laboris et certaminis a Deo nobis dispositus, hic mundus est. Hic igitur pro peccatis plorandum est, quia »beati qui lugent, quoniam ipsi consolabuntur (Matth, v. 5).« Hic in vinea Dei laborandum est; quia qui laboraverit, mercedem recipiet. Hic contra vitia et malignos spiritus totis viribus certandum est; quia »nemo coronabitur, nisi qui legitime certaverit (II Tim. II, 5).« Disponamus et ordinemus ascensiones in corde nostro, et quosdam gradus nobis faciamus, per quos de hac valle in illum montem ubi est illa [Col. 1024C] domus ascendere valeamus. Si disposuisti jejunare, unum gradum fecisti; si disposuisti eleemosynam dare, alterum fecisti; si disposuisti debitoribus tuis debita dimittere, et omnibus in te peccantibus indulgere, et hic gradus est. Isto igitur modo illa scala conficitur, qua de hac valle profundissima in coelum ascenditur. Qui autem hoc fecerit, beatus erit Unde hoc? Sequitur:

»Ecce enim benedictionem dabit, qui legem dedit; ambulabunt de virtute in virtutem, videbitur Deus deorum in Sion.« Qui, inquit, hanc legem dedit, et hunc ad sibi serviendum locum disposuit, ipse dabit et benedictionem, qua ad beatitudinem perducamur. »Venite, inquit, benedicti Patris mei, percipite regnum quod vobis paratum est ab origine [Col. 1024D] mundi (Matth. XXV, 34).« Et tunc quidem »videbitur Deus deorum in Sion;« in illa videlicet Sion, quae digne satis speculatio interpretatur. Sed a quibus videbitur? Ab illis qui ambulabunt de virtute in virtutem, et qui per illam scalam ascendent, de qua modo superius diximus. Pulchra via est, de virtute [Col. 1025A] in virtutem ambulare, de fide in spem, de spe in charitatem, de charitate in humilitatem, de humilitate in patientiam, de patientia in obedientiam, de obedientia in continentiam, et sic transire de virtute in virtutem, donec veniatur ad summam virtutem, id est ad Salvatorem nostrum, qui est Dei virtus et Dei sapientia.

»Domine, Deus virtutum, exaudi precem meam, auribus percipe, Deus Jacob.« Hoc autem tale est ac si diceret: Ut quolibet modo ad te conscendere valeam, exaudi orationem meam, quia aliter ad te venire non possum. Per Jacob illi intelliguntur qui vitia superant, malignos spiritus supplantant, et tales quidem in Dei militia non immerito computantur.

[Col. 1025B] »Protector noster aspice, Deus,« et porrige manum ad te venientibus; quia nisi tu traxeris nos in hoc itinere tam arduo, sine dubio deficiemus. »Et respice in faciem Christi tui;« qui ideo homo factus est, ideo nostrae humanitatis formam suscepit, ut ubi ipse est, et nos simus, et regem nostrum, nostraeque humanitatis participem semper videamus, et videndo gaudeamus.

»Quia melior est dies una in atriis tuis super millia.« Ideo, inquit, in illam domum, vel in arcam illius domus tanto desiderio intrare festino, quia melior est 482 dies una, una quidem, qui finem non habet: »Nox enim,« sicut scriptum est, »non erit illic (Apoc. XXI, 25).« Melior, inquit, est dies una, non dicam in domo tua, sed foris in atriis domus tuae, super [Col. 1025C] millia, ubicunque fuerint. Nihil igitur sunt omnia, quaecunque sunt, et ubicunque sunt, ad illius beatitudinis comparationem.

»Elegi abjectus esse in domo Domini magis quam habitare in tabernaculis peccatorum.« Quamvis stella ibi differat a stella in claritate, nemo tamen ibi abjectus erit; sed magis iste ibi desiderat minimus esse, quam in hoc mundo potentissimus esse, ubi non sunt nisi tabernacula peccatorum; siquidem sanctorum conversatio in coelis est (Philipp. III).

»Quoniam misericordiam et veritatem diligit Dominus, gratiam et gloriam dabit Deus.« Et gratiam quidem peccatoribus dabit, quia misericors est, gloriam vero poenitentibus sibique servientibus, quia verax est. Illi sola misericordia salvantur, isti [Col. 1025D] pro victoria coronantur; aliter autem neque misericors, neque verax dici potuisset.

»Dominus non privabit bonis ambulantes in innocentia.« Illi ambulantes sunt in innocentia, quibus Apostolus dicit: »Non vosmetipsos defendentes, charissimi, sed date locum irae (Rom. XII, 19).« Et quidem Dominus ait: »Si vos persecuti fuerint in una civitate, fugite in aliam (Matth. X, 23).« Et: »Diligite inimicos vestros, benefacite his qui oderunt vos (Matth. V, 44).« Cui enim nocebit, qui ipsos suos diligit inimicos? »Non privabit bonis ambulantes [Col. 1026A] in innocentia. Domine, Deus virtutum beatus homo, qui sperat in te.« Tales autem non privabuntur bonis, sed aeternis cum Domino deliciis perfruentur. Et ideo beatus, qui in domo tua habitabit. Ipse est enim, cui dicitur: »Spera in Domino, et dabit tibi petitiones cordis tui (Psal. XXXVI, 4).«



PSALMUS LXXXIV. IN FINEM FILIIS CORE, PSALMUS.

Multa bona in hoc psalmo promittuntur et dantur filiis Core, quia ipsi soli sunt quibus Christi incarnatio et passio fructuosa fuit. Ipse David loquitur in hoc psalmo, et sic de futuris, quasi de praeteritis loquitur, et dicit Dominum in adventu Filii sui terram suam benedixisse, et de diaboli potestate liberasse.

[Col. 1026B] »Ben dixisti, Domine, terram tuam.« In adventu, inquit, Filii tui benedixisti, Domine, terram tuam, quae adhuc sub maledictione illa jacebat, qua primo homini dictum fuerat: »Maledicta terra in opere tuo (Genes. III, 17).« Tuam, inquit, terram benedixisti, illam videlicet quae in te credit, tibique servit; alia vero adhuc sub antiqua maledictione manet.

»Avertisti captivitatem Jacob.« Illius utique Jacob, qui patris benedictionem accipere meruit, per quem populus Christianus significatur, qui Christi sanguine et aqua baptismatis de diaboli potestate liberatus est.

»Remisisti iniquitatem plebis tuae, operuisti omnia peccata eorum.« De populo Christiano loquitur, cui simul cum originali peccato omnia peccata [Col. 1026C] in baptismo remittuntur [(716) 1Kb] . Unde et alibi dicitur: »Beati, quorum remissae sunt iniquitates, et quorum tecta sunt peccata (Psal. XXXI, 1).«

»Mitigasti omnem iram tuam.« Tanta erat ira et indignatio Dei, usque ad id temporis, ut ipsi quoque patriarchae et prophetae necessario in infernum descenderent.

»Avertisti ab ira indignationis tuae.« Avertisti, inquit, te ab ira indignationis tuae, et quos prius videre nolebas, nunc quasi filios charissimos amplexaris.

»Converte nos, Deus salutaris noster.« Quoniam quidem, inquit, tu gratuita bonitate tua conversus es ad nos et eos, qui multum te offenderunt, respicere dignaris, converte nos quoque ad te, quia viae nostrae [Col. 1026D] pravae sunt, per quas incedere soliti sumus. Tu enim es Deus Salvator noster, et in te solo consistit tota salus nostra. »Et averte iram tuam a nobis, ut non in aeternum irascaris nobis.« Sic, inquit, converte nos ad te, et sic avertas iram tuam a nobis, ut nunquam amplius irascaris nobis. Nunquam enim fit quod in aeternum non fit. Unde et subditur:

»Neque extendas iram tuam a progenie in progenies.« Fuisti, quasi dicat, iratus primis, rogamus te ne irascaris novissimis. Satis tibi sit quod praecedens progenies sensit iram tuam, amodo ea [Col. 1027A] progenies, quae secutura est, inveniat misericordiam tuam [(717) 1Kb] .

483 »Deus, tu conversus vivificabis nos,« qui nequaquam, nisi converteres, vivificares nos. Nemo enim vivificabitur, nisi qui a prima conversatione conversus fuerit. »Et plebs tua laetabitur in te,« tota penitus a via mala conversa ad te. Et quia haec tanta conversio, et immutatio nisi per adventum Filii tui fieri non potest, veniat jam diu desideratus, tantoque tempore exspectatus. Et hoc est quod ait:

»Ostende nobis, Domine, misericordiam tuam, et salutare tuum da nobis [(718) 1Kb] .« In eo enim ostendit Dominus misericordiam suam, quia dedit nobis salutare suum. Haec misericordia omnes alias superavit, quia »proprio Filio non pepercit, et pro [Col. 1027B] nobis omnibus tradidit illum (Rom. VIII, 32).« Ostendit quam misericors esset, dum modum misericordiae superascendit. Cum autem haec Propheta tractaret, subito sensit Dominum in se loquentem, suaeque petitioni respondentem, et ait:

»Audiam quid loquatur in me Dominus Deus.« Dominus ergo est qui loquitur in prophetis, et ea quae prophetae dicunt, non sunt prophetarum, sed Dei [(719) 1Kb] . Unde et discipulis Dominus ait: »Non enim vos estis qui loquimini, sed spiritus Patris mei, qui loquitur in vobis (Matth. X, 20).«

»Quoniam loquetur pacem in plebem suam, et super sanctos suos, et in eos qui convertuntur ad ipsum.« Quid est autem, »loquetur pacem in plebem suam,« nisi, quia dabit pacem populo suo, et [Col. 1027C] sanctis suis? Inde enim in Christi nativitate voces angelorum auditae sunt, dicentium: »Gloria in excelsis Deo, et in terra pax hominibus bonae voluntatis (Luc. II, 14).« Quod enim dicitur »hominibus bonae voluntatis,« hoc est quod dicitur, »et in eos, qui convertuntur ad ipsum.« Aliis enim non datur haec pax, nisi his qui bonam voluntatem habent, et qui ad ipsum convertuntur, per quos videlicet soli Christiani significantur. Quid ergo de Judaeis fiet, qui ad ipsum converti noluerunt? Audi Apostolum dicentem: »Caecitas ex parte contigit in Israel (Rom. XI, 25).«---»Non enim repulit Deus plebem suam, quam praescivit (ibid. 2,).« Ex parte populus ille inconvertibilis fuit; multi tamen ex eis in Christum crediderunt, quorum gratia et inter eos nasci, et [Col. 1027D] prius ad eos venire, et prius eis praedicare Dominus voluit. De quibus subditur:

»Verumtamen prope est timentibus eum salutare ipsius.« Quamvis, inquit, maxima pars illius [Col. 1028A] populi Dei Filium recipere noluit; »verumtamen prope est timentibus eum salutare ipsius.« Neque enim justum esset, ut propter malos bonos abjecerit, et propter inimicos, amici et timentes eum perirent. Propter igitur istos paucos eum timentes et in eum credentes factum est, »ut inhabitet gloria in terra nostra.« Inde enim beatissima Virgo Maria, inde et apostoli fuerunt, de quorum maxima et principali gloria tota laetatur Ecclesia. Hinc est enim quod per prophetam dicitur. »Nisi Dominus Sabaoth reliquisset nobis semen, velut Sodoma essemus, et velut Gomorrha similes fuissemus (Isa. I, 9).«

»Misericordia et veritas obviaverunt sibi, justitia et pax complexae sunt se.« In Christi namque nativitate, et in ejus gloriosissima humanitate evenerunt, [Col. 1028B] seseque vicissim complectentes, quia nihil fuit bonitatis, nihil fuit virtutis et honestatis, quod in ipso non fuerit. Quoniam, sicut Apostolus ait: »In ipso requievit omnis plenitudo divinitatis corporaliter (Coloss. II, 9).« Ipse denique est misericordia, ipse est veritas et justitia, ipse est pax nostra, quae fecit utraque unum (Ephes. II). Et haec quidem:

»Veritas de terra orta est, et justitia de coelo prospexit.« Beata Virgo Maria et terra vocatur et coelum: terra per naturam, coelum per gratiam; terra, quia de terra facta est, coelum, quia Dei habitatio est. »Veritas igitur de terra orta est,« quia Salvator noster de Virgine natus est; ipse enim et via est, et veritas, et vita (Joan. XIV). »Et justitia de coelo prospexit,« quia idem Dominus Salvator noster, qui [Col. 1028C] de ea natus est, quae et coelum vocatur et terra, mundum istum misericorditer respicere, et impios, et peccatores justificare dignatus est. Bene autem coelum dixit, quam terram vocaverat, ne tantae personae injuriam tali nomine fecisse videretur.

»Etenim Dominus dabit benignitatem, et terra nostra dabit fructum suum.« Certissime, inquit, credite, et nullatenus dubitare velitis, quia revera Dominus dabit benignitatem, et sicut per me ipsum, et per alios prophetas promisit, in tempore praefinito mittet nobis Filium suum, et terra nostra, sicutmodo dixi, dabit fructum suum. Felix terra, quae talem fructum dedit! felicissima Virgo, quae talem Filium genuit!

»Justitia ante eum ambulabit.« Justitia, inquit, [Col. 1028D] ante eum ambulabit: quia in omnibus justitiam sequetur, et in nullo a justitia deviabit. »Et ponet in via gressus suos.« In via namque justitiae gressus suos ponunt, qui per viam justitiae incedunt. De [Col. 1029A] quibus Dominus ait: »Beati, qui esuriunt et sitiunt justitiam, quoniam ipsi saturabuntur (Matth. V, 6).«



484 PSALMUS LXXXV. ORATIO IPSI DAVID [(720) 1Kb] .

David propheta in persona totius Ecclesiae loquitur ipsi David, qui veraciter David vocatur, id est manu fortis. De quo alibi dicitur: »Dominus fortis et potens, Dominus potens in praelio (Psal. XXIII, 8).«

Inclina, Domine, aurem tuam ad me, et exaudi »me, quoniam egenus et pauper sum ego.« Iste psalmus planus est, et totus deprecationibus plenus, neque eget multa expositione. Sed »beati pauperes, quoniam ipsorum est regnum coelorum (Matth. V, [Col. 1029B] 3).« Divitibus autem quid dicitur? »Vae vobis, divites, qui habetis consolationem vestram (Luc. VI, 24).« Ecce enim iste, qui hic loquitur, quoniam egenus et pauper est, inde praecipue se exaudiri sperat. Hinc est enim quod Apostolus ait: »Praecipe divitibus hujus saeculi, non superbe sapere, nec sperare in incerto divitiarum (I Tim. VI, 17).« Quam enim spem in Deo habere possunt, qui in incerto divitiarum spem suam ponunt? Pauperes sunt, qui nihil habent. De quibus Apostolus ait: »Tanquam nihil habentes, et omnia possidentes (II Cor. VI, 10).« Egeni vero illi dicuntur, qui et multis egent, et paucis et minimis contenti sunt. De illis itaque haec intelligamus, qui sua sponte egeni et pauperes sunt.

[Col. 1029C] »Custodi animam meam, quoniam sanctus sum.« Qui sanctus est, dignus est, qui a Domino custodiatur. Sed ego omnes illo sanctos intelligo, qui sacramentis Ecclesiae sanctificati fidem tenent, et ab Ecclesia non recedunt, quamvis peccatores esse videantur. Sic enim et in legibus habetur, de locis Domino dedicatis, si destruantur, sacer tamen permanet locus. »Salvum fac servum tuum, Deus meus, sperantem in te.« Et hic similiter ratio redditur, cur eum Dominus salvare debeat, dum dicit: »sperantem in te.« Certum est enim, quia »spes non confundit (Rom. V, 5).« et quia nunquam deserit Dominus sperantes in se.

»Miserere mihi, Domine, quoniam ad te clamavi tota die.« Longo tempore se clamasse ostendit, [Col. 1029D] in eo quod tota die se clamasse dicit. Hinc est enim quod Apostolus ait: »Sine intermissione orate (I Thess. V, 17)« Et Dominus in Evangelio: »Petite, inquit, et dabitur vobis, quaerite, et invenietis, pulsate, et aperietur vobis; omnis qui petit, accipit, et qui quaerit, invenit, et pulsanti aperietur (Matth. VII, 7, 8).« Et alibi dicitur, quia »Regnum coelorum vim patitur, et violenti diripiunt illud (Matth. XI, 12).« Apparet igitur in his verbis quantum potest violenta et diuturna oratio.

[Col. 1030A] »Laetifica animam servi tui, quia ad te, Domine, levavi animam meam.« Digna est illa anima laetificari, quae Domino offertur et praesentatur. Bonis actionibus levatur anima ad Deum, sicut malis mergitur in infernum.

»Quoniam tu, Domine, suavis et mitis es, et copiosus in misericordia omnibus invocantibus te. Auribus percipe, Domine, orationem meam, et intende voci deprecationis meae.« Jam non quaerit ut ex suis factis, sed ex sola Dei bonitate exaudiatur, Exaudi, inquit, orationem meam, et deprecationem meam. Quare? Quia suavis es, quia mitis es, et peccatoribus ad te conversis benignus es; insuper et copiosus es in misericordia omnibus invocantibus te. Multi sunt invocantes et misericordiam postulantes, [Col. 1030B] sed misericordia tua copiosior est, quam dici et cogitari possit.

»In die tribulationis meae clamavi ad te, quoniam exaudisti me.« In multis, inquit, tribulationibus meis expertus sum benignitatem tuam, quia in die tribulationis meae semper clamavi ad te, et confidenter clamavi, quoniam semper exaudisti me. Hoc autem dii gentium facere non possunt, neque in suis tribulationibus ad se clamantes exaudire valent. Et hoc est quod ait:

»Non est similis tibi in diis, Domine, et non est qui facere possit secundum opera tua. Quoniam dii gentium daemonia, Dominus autem coelos fecit.« Ideoque »omnes gentes, quascunque fecisti,« relictis diis suis, et qui eos adjuvare, et de tribulationibus [Col. 1030C] liberare non possunt, »venient ad te, et adorabunt coram te, Domine, et honorificabunt nomen tuum.« Hoc autem maxima ex parte jam factum est, et adhuc circa finem saeculi futurum est, quando plenitudo gentium intrabit, et quando Israel salvus fiet (Rom. XI). Et hoc merito.

»Quoniam magnus es tu et faciens mirabilia, tu es Deus solus.« Si illi, inquit, dii essent, adorandi et honorandi essent; sed quia tu solus Deus es, tu solus honorandus et adorandus es.

»Deduc me, Domine, in via tua, et ambutabo in veritate tua.« In via Dei sunt omnes fideles, sicut in via diaboli sunt omnes infideles. Indigent tamen ut a Domino 485 deducantur, et ejus auxilio sustineantur, quatenus in veritate ambulare [Col. 1030D] valeant, et nullatenus in errorem trahantur.

»Laetetur cor meum, ut timeat nomen tuum.« ---»Initium sapientiae timor Domini (Psal. CX, 10).« Unde et alibi dicitur: »Time Deum, et observa mandata ejus, hoc est enim omnis homo (Eccle. XII, 13).« Illa corda timent Deum, quae spirituali sunt laetitia perfusa: quae vero spirituali laetitia perfusa sunt, jam non terrena, sed coelestia diligunt, et sperant. Quid est igitur, »laetetur cor meum, ut timeat nomen tuum?« nisi da mihi cor perfectum, [Col. 1031A] et tui amoris laetitia plenum? Hoc autem si feceris, et tale cor si mihi dederis, »confitebor tibi, Domine Deus, in toto corde meo, et honorificabo nomen tuum in aeternum.« Et hoc merito. Unde hoc?

»Quia misericordia tua magna est super me, et eripuisti animam meam ex inferno inferiori [(721) 1Kb] .« Magna quidem est misericordia, quae ex inferno inferiori animam liberat. Sicut in illa superna beatitudine alii ab aliis differunt in gloria; ita in inferno alii ab aliis differunt in tormentis. Illae igitur animae liberantur ex inferno inferiori, quae ex majoribus et gravioribus tormentis liberantur, non quod ibi aliquando fuerint, sed quia ibi futurae essent, nisi gratia Dei liberatae fuissent.

»Deus, injusti insurrexerunt in me, et synagoga [Col. 1031B] potentium quaesierunt animam meam, et non posuerunt te ante conspectum suum.« Sive David, sive Ecclesia conqueritur hic de adversariis suis. Verum est quod dicunt, quia et injusti insurrexerunt adversus eos, et sine Dei respectu et timore animas eorum perdere quaesierunt. Nam et David a Saule, et aliis iniquis, qui cum eo erant, et Ecclesia a tyrannis et haereticis multas persecutiones passa est.

»Et tu, Domine Deus meus, miserator et misericors, patiens et multum misericors, et verax, respice in me, et miserere mei; da potestatem puero tuo, et salvum fac filium ancillae tuae.« Haec tanta verborum inculcatio magnae subjectionis, magnique amoris significatio est; multumque ei [Col. 1031C] placere desiderat, quem tam laudabili, ut ita dixerim, alloquitur adulatione. Dedit autem potestatem puero suo David, etiam in hac vita, quia regem valde potentem eum constituit, et ab omnibus inimicis suis eum salvavit. Similiter etiam et Ecclesiae filiis, quae in hoc loco ejus ancillae vocantur, magnam super serpentes et scorpiones, et super omnem virtutem inimici, potestatem Dominus tribuit.

»Fac mecum, Domine, signum in bonum, ut videant qui me oderunt, et confundantur.« Multa signa fecit Dominus cum sanctis suis, et omnia in bonum, quia maxime propter signa quae fiebant, ad fidem gentiles convertebantur. Quae quidem maligni spiritus, et alii eorum inimici videntes, confundebantur, [Col. 1031D] magnoque dolore et invidia torquebantur. Facit autem Dominus cum peccatoribus signum in bonum, quando eos divina inspiratione ad se convertit, et duram poenitentiam agere facit. Et fit multoties alicujus impii et scelerati hominis tam subita commutatio in bonum, ut pro signo et miraculo habeatur. Unde bene per prophetam dicitur: »Convertetur Libanus in Carmel (Isa. XXIX, 17).« Dicat itaque quilibet peccator: Fac mecum, Domine, signum in bonum, quatenus omnes boni admirentur, et gratias tibi agant de mea conversione; et videant [Col. 1032A] qui me oderunt et confundantur, et inde confundantur, »quoniam tu, Domine, adjuvisti me, et consolatus es me.«



PSALMUS LXXXVI. FILIIS CORE PSALMUS CANTICI

Hunc psalmum cantant filii Core, laeti, quia prius in Calvariae loco Ecclesia aedificatur, de qua hic dicitur: »Fundamenta ejus in montibus sanctis.« Quia vero hic Psalmus Cantici est, non legendus, sed cantandus est, ut in eo majori laetitia plenum esse intelligamus, quia non legi, sed cantari jubetur.

»Fundamenta ejus in montibus sanctis.« Fundamenta, inquit, ejus in montibus sanctis; »diligit Dominus portas Sion super omnia tabernacula [Col. 1032B] Jacob.« Jam superius de fundamentis dictum est. »Fundamentum aliud, ait Apostolus, nemo potest ponere, praeter id quod positum est, quod est Christus Jesus (I Cor. III, 11).« De quo et beato Petro Dominus ait: »Tu es Petrus, et super hanc petram aedificabo Ecclesiam meam (Matth. XVI, 18).« Fundamentum igitur fundamentorum Christus est; siquidem et apostoli et prophetae fundamenta sunt. Quae igitur civitas super tales montes fundata est, merito 486 de ea dicitur: »Fundamenta ejus in montibus sanctis. Diligit Dominus portas Sion super omnia tabernacula Jacob.« Si solas portas tantum diligit, dic mihi, quaeso, quantum totam diligit civitatem? Tabernacula Jacob, isti Judaei intelliguntur, qui a Domino recedentes ubique gentium dispersi [Col. 1032C] sunt.

»Gloriosa dicta sunt de te, civitas Dei.« Sed quae gloriosa dicta sunt? Forsitan illa, quod tota ex auro, et margaritis, et lapidibus pretiosis aedificari dicitur? Haec utique gloriosa sunt. Alia tamen illa quae de ea dicta sunt. Sed vis audire quae? »Memor ero Raab et Babylonis scientium me.« Et revera gloriosa, et plusquam gloriosa sunt haec. Cônsidera modo quid viri justi de Dei misericordia sperare et praesumere valeant, si etiam Raab et Babylonis Dominus memor erit? Altera meretrix fuit; altera Dei populum captivatum sustinuit. Et illa quidem exploratores, ne occiderentur? abscondit; haec vero populum praevaricantem aliquanto tempore ex Dei praecepto [Col. 1032D] in servitute detinuit. Talium igitur Dominus memor erit, qui memor est omnium scientium eum; neque enim aliter istarum memor esset, nisi quia eum scirent, et quamvis post multa flagitia, in eum tandem credere meruerunt? Valde enim notandum est quod ait: »scientium me.« Qualiscunque igitur prius fuerit, sive meretrix, sive sanctorum persecutor, si tandem conversus fuerit, et Dominum cognoverit, salvus erit. Unde et ipse Dominus ait: »Haec est vita aeterna, ut cognoscant te verum Deum, et quem misisti, Jesum Christum (Joan. XVII, [Col. 1033A] 3).« Audiamus nunc et alia gloriosa, quae dicuntur de civitate Dei.

»Ecce, inquit, alienigenae, et Tyrus, et populus Aethiopum, hi fuerunt in ea.« Hoc est enim quod Apostolus ait: »Nunquid Judaeorum Deus tantum? Imo et gentium (Rom. II, 19).« Similiter autem et apostolus Petrus: »In veritate, inquit, comperi, quia non est personarum acceptor Deus, sed in omni gente, qui timet eum, et operatur justitiam, acceptus est illi (Act. X, 34).« Quicunque igitur Deum timet, et justitiam operatur, undecunque veniat, ab hac piissima civitate suscipitur, et non quasi alienigena, sed quasi civis et indigena habetur. Ita Cornelius centurio susceptus est, qui primus de gentibus Ecclesiae filius factus est. Hoc et illud vas significabat, [Col. 1033B] quod immundis animalibus plenum erat, quando Apostolo dictum est, »macta et manduca (Act. X, 13).« Hoc et illae simiae significantur, quae simul cum pavonibus Salomoni afferuntur. Quid simia turpius? Quid pavone pulchrius? In tabernaculo Domini erant et cilicia, et pili caprarum; neque hircum in holocaustum Dominus respuit, cui tauri et agni offerebantur, aurum, et lapides, et ligna, caeteraque, quibus templum Domini constructum est, non ibi nata, sed aliunde allata sunt. Sic igitur et Ecclesia Dei ex omnibus gentibus aedificata omnes gentes recipit, neminem ad se venientem repellit. »Et Tyrus, et populus Aethiopum, hi fuerunt in ea.« Gloriosa sunt haec quae et justis et peccatoribus spem magnam dare possunt, et immensam afferre [Col. 1033C] laetitiam. Vis in Ecclesiam suscipi? Tyrios imitare, quorum opera et auxilio templum Domini aedificatum est. Imitare et centurionem, qui Synagogam Judaeis aedificavit. Moyses, sicut legitur, Aethiopissam duxit uxorem, pro qua Maria soror ejus, quia murmuravit, lepra a Domino percussa extra castra ejecta est. Hujus Aethiopissae filii sunt Aethiopes isti, de quibus nunc dicitur: »Et populus Aethiopum, hi fuerunt in ea.« Haec est illa Aethiopissa, quae in Canticis canticorum loquitur, dicens: »Nigra sum, sed formosa, filiae Jerusalem (Cant. I, 4).« Hanc autem, quia Synagoga odio habet, ideo lepra percussa est, et usque ad saeculi consummationem intra Ecclesiae castra non suscipietur. Haec igitur gloriosa, imo gloriosissima sunt, quae dicuntur de civitate Dei, in [Col. 1033D] qua servi liberi fiunt, ignobiles gloriosi; et ibi, non alibi est illa aqua, quae Aethiopum possit immutare colorem. Et haec quidem tantam omnium hominum curam et diligentiam habet, ut non immerito omnium mater esse dicatur. Unde et subditur:

»Mater Sion dicet homo.« Ac si dicat: Haec est mater et revera mater, quae pietatis sinum omnibus aperit, nullis materna viscera claudit, omnes suscipit, omnes ex affectu fovet et nutrit. Sequitur: »Et homo natus est in ea, et ipse fundavit eam Altissimus.« Multa superius gloriosa dicta sunt de [Col. 1034A] civitate ista; sed hoc quod modo dicitur, omni gloria gloriosius est, nulla gloria huic gloriae comparari potest. Ipse Altissimus, qui fundavit et fecit eam, ipse homo factus est, et natus est in ea. Et unde hoc probas? Vis audire unde?

»Dominus narravit in scripturis populorum suorum, et principum eorum, qui fuerunt in ea.« Interroga patres tuos, et annuntiabunt tibi, majores tuos, et dicent tibi (Deut. XXXII, 7; Psal. XLIII, 2). Lege scripturas omnium populorum, prophetarum scilicet et apostolorum, quae omnes communes sunt, quae ad nostram et omnium doctrinam scripta sunt, et docebunt te. Lege Moysen, Isaiam et Jeremiam, et invenies. Lege Evangelia, quae non sunt minoris auctoritatis, quam illa. Lege Paulum servum Jesu [Col. 1034B] Christi »qui vocatus est apostolus, et segregatus in Evangelium Dei, quod ante promiserat per prophetas suos in Scripturis sanctis de Filio suo, qui factus est ex semine David secundum carnem (Rom. I, 1). Probatum est igitur quia homo natus est in ea, et ipse fundavit eam Altissimus. Restat unum gloriosum adhuc, quod de 487 hac civitate dictum est, et ipsum audiamus:

»Sicut laetantium omnium nostrum habitatio est in te.« Nam et hoc valde gloriosum est, quod hujus civitatis habitatores perpetuam laetitiam habebunt, et miseriam nullam sentient: ubi enim miseria est, ibi laetitia locum non habet. Haec autem laetitia spiritualis est, hoc gaudium, non festum temporaneum, sed aeternae felicitatis est. De qua Apostolus [Col. 1034C] ait: »Non sunt condignae passiones hujus temporis ad futuram gloriam, quae revelabitur in nobis (Rom. VIII, 18).«---»Laetamini ergo in Domino, et exsultate justi, et gloriamini omnes recti corde (Psal. XXXI, 11).«---»Gaudete in Domino semper, iterum dico, gaudete (Philip. IV, 4).«



PSALMUS LXXXVII. CANTICUM PSALMI FILIIS CORE IN FINEM PRO MACHELETII AB RESPONDENDUM, INTELLECTUS EMAN EZRAHITAE [(722) 1Kb] .

Si canticum psalmi est, et cantandum pariter, et legendum est. In hoc enim psalmo Christi passio praedicatur, quae nobis et laetitiam simul et tristitiam facit. Quis enim de salute sua non laetetur? Quis de passione Christi non contristetur? Cantemus [Col. 1034D] igitur hunc psalmum de redemptione nostra gaudendo: nos enim sumus filii Core, a quibus cantari jubetur. Et eumdem psalmum legamus, Christi passioni compatiendo. Referatur autem in finem, id est ad Christum, quia »finis legis Christus est (Rom. X, 4).«---»Ipse est alpha et omega, initium et finis (Apoc. I, 17).« Iste autem intellectus Eman Ezrahitae est, quia Eman Ezrahites isto modo hunc titulum intellexit. Interpretatur autem Eman fortitudo eorum: Ezrahites vero, semen Dei. Per hunc igitur apostolos intelligamus; qui Judaeorum formido [Col. 1035A] sunt, quoniam ipsi eos judicabunt et damnabunt. Qui et ipsi sunt semen Dei, de quibus per prophetam dicitur: »Omnes, qui vident eos, dicent quia isti sunt semen, cui benedixit Dominus (Isa. LXI, 9).« De hoc autem parvo semine per universum mundum a Domino seminato, tota Ecclesiae multitudo pullulavit. Cui enim duodecim grana frumenti parvum semen non videatur?

»Domine Deus salutis meae.« Filius secundum humanitatem loquitur ad Patrem, et de Judaeorum perfidia conqueritur, qui tam inhoneste et tam crudeliter eum tractaverunt. Mentiuntur Judaei, qui dicunt: »Non est salus ipsi in Deo ejus (Psal. III, 3),« quem ipse suae salutis Deum et Dominum esse dicit. »In die clamavi et nocte coram te.« In die namque et [Col. 1035B] in nocte, in prosperis et in adversis clamavit Dominus, et palam praedicavit in Synagogis Judaeorum, ut eos ab errore converteret, et veritatem cognoscere faceret. Unde et Patrem suum testem invocat, dum hoc coram eo se fecisse dicit. Hinc est enim quod ipse in Evangelio dicit: »Ego palam locutus sum mundo, et in abscondito locutus sum nihil, et semper docui in Synagogis Judaeorum, ubi omnes Judaei convenerant (Joan. XVIII, 20).« Qui »si non venissem et locutus eis fuissem, peccatum non haberent, nunc autem excusationem non habent de peccato suo (Joan. XV, 22).«

»Intret oratio in conspectu tuo, inclina aurem tuam ad precem meam, Domine.« Usque nunc, quasi dicat, clamavi et praedicavi, sed parum me [Col. 1035C] clamasse et praedicasse profuit; quia meis verbis deteriores facti sunt, qui mihi credere et obedire debuissent. Nunc itaque non illos praedico, sed te potius oro, ut ab eorum impietate me defendas. Quare hoc?

»Quia repleta est malis anima mea.« Si enim sponte sua passus est Dominus, utique et sponte sua repleta est malis anima sua, neque potuit contra voluntatem suam aliquid mali accidere animae suae, unde et alibi dicitur: »Oblatus est, quia ipse voluit, et non aperuit os suum (Isa. LIII, 7).«---»Et vita mea inferno appropinquavit.« Bene dicit animam suam inferno appropinquasse, quia, quamvis ibi fuisset, nullas tamen ejus incommoditates sustinuit, [Col. 1035D] quando eum exspoliavit. Sic igitur et longe fuit a tormentis, et tormentis appropinquavit. Secundum Judaeorum aestimationem loquitur, qui nihil eum in perferendis tormentis ab aliis hominibus differre putabant. Unde et subditur:

Aestimatus sum cum descendentibus in lacum, [Col. 1036A] »factus sum sicut homo sine adjutorio [(723) 1Kb] .« Ego autem liber inter mortuos fui, 488 neque aliquod ibi impedimentum inveni. Factus est igitur Dominus homo sine adjutorio, et sicut alii homines, qui in infernum descenderunt, non autem secundum rei veritatem, sed secundum stultam Judaeorum opinionem. Secundum eamdem aestimationem, ea, quae superius dicta sunt, intelligi possunt.

»Sicut vulnerati dormientes projecti in monumentis, quorum non meministi amplius; et quidem ipsi de manu tua repulsi sunt; posuerunt me in lacu inferiori, in tenebris et in umbra mortis.« Sic, inquit, secundum aestimationem et judicium suum posuerunt me Judaei in tenebris et in umbra mortis, sicut ibi ponuntur vulnerati dormientes, [Col. 1036B] projecti in monumentis. Per hos autem homines iniqui significantur, diabolicis sagittis vulnerati et interfecti, et infernalibus monumentis demersi et projecti. Qui longe a memoria Dei facti sunt, in poenis dormientes, semperque et sine fine morientes. Et hoc ideo quia propter scelera sua in loca illa poenalia de manu Dei expulsi sunt. Inter hos autem stultissima Judaeorum aestimatio, et opinio Salvatorem nostrum ponere non timuit.

»In me confirmata est ira tua, et omnes elationes tuas super me induxisti.« Ubique subaudiendum est, secundum eorum judicium, et aestimationem. Putabant enim Deum sibi iratum fuisse, et omnia illa mala, quae sibi inferebant, merito accidisse. Bene autem poenae illae elationes vocantur, et saevientis [Col. 1036C] maris tempestatibus comparantur [(724) 1Kb] .

»Longe fecisti notos meos a me.« Notos suos apostolos dicit, qui timore perterriti eo relicto fugerunt omnes; de quibus in Evangelio legitur quia »stabant noti ejus a longe, ut viderent finem (Luc. XXIII, 49).«---»Posuerunt me in abominationem sibi.« Illi qui in lacu inferiori, ut supra diximus, eum posuerunt, etiam abominabilem habere non timuerunt.

»Traditus sum, et non egrediebar.« Quid necesse fuit ut proditione caperetur, qui inter eos conversabatur, et nusquam egrediebatur? Non fugit Dominus, sed econtra illis venientibus sua sponte obviam ivit, et in se irruentibus ait: »Quem quaeritis?« Illis [Col. 1036D] autem respondentibus, »Jesum Nazarenum,« dicit: »Si me quaeritis, sinite hos abire (Joan. XVIII, 7, 8),« de discipulis suis loquens, de quibus subditur:

»Oculi mei infirmati sunt prae inopia.« Oculos suos apostolos vocat [(725) 1Kb] , ob nimiam dilectionem, qua eos diligebat. Unde et ipse ait: »Sicut dilexit [Col. 1037A] me Pater, et ego dilexi vos (Joan. XV, 9).« Hac autem significatione idem ipse alibi ait: »Si oculus tuus scandalizat te, erue eum, et projice abs te (Matth. XVIII, 9).« Per oculum eos videlicet significans quos charissimos habemus, et quasi oculos amamus. Isti autem passionis tempore, mortis timore adeo infirmati sunt, ut ipse qui inter eos fortior habebatur, ter eum negaret. Et hoc quidem prae inopia; copia et inopia contraria sunt. Copia apostolorum Christus erat, quia virtutem, constantiam et fortitudinem, et quaecunque eis necessaria erant in ipso habebant et possidebant. Quia igitur copiam fugerunt omnium bonorum inopiam habuerunt.

»Clamavi ad te, Domine, tota die expandi manus meas ad te.« Clamavit autem, sicut in Evangelio [Col. 1037B] legitur, voce magna, dicens: »Pater, in manus tuas commendo spiritum meum, et inclinato capite emisit spiritum (Joan. XVIII, 30).« Expandit vero in cruce positus manus suas tota die, sicut per prophetam dicitur: »Tota die expandi manus meas ad populum non credentem, et contradicentem mihi (Rom. X, 21; Isa. LXV, 2).« Hac benigna manuum suarum extensione totum mundum Dominus complexatus est, omnesque credentes ad se traxit.

»Nunquid mortuis facies mirabilia, aut medici resuscitabunt, et confitebuntur tibi?« Clamavit Dominus in cruce, et quid clamaverit Propheta manifestat. Sed haec verba solus Pater audivit, cui soli Filius loquebatur. Caetera vero, quae non corde tantum, sed ore locutus est, omnes qui aderant audire [Col. 1037C] potuerunt. Vetuti quando dixit: »Pater, ignosce illis, qui nesciunt quid faciunt (Luc. XXIII, 34).« Clamavit igitur Salvator noster, et pro illis qui tunc temporis in eum credebant, et pro omnibus aliis, qui in toto mundo credituri erant. Alios vero omnes mortuos et tenebras vocat, quos neque verbis, neque miraculis credituros esse cognoverat. Et hoc est quod dicit: »Nunquid mortuis facies mirabilia?« Multa mirabilia fecit Dominus per sanctos suos coram impiis et peccatoribus, quos mortuos dicit, quae ipsi non divina virtute, sed magicis artibus facta esse dicebant: »Aut medici resuscitabunt, et confitebuntur tibi,« et laudabunt te? Sic, inquit, mortui sunt, et insensibiles facti, ut neque verbis, [Col. 1037D] neque miraculis, neque medicinis resuscitari valeant. Medici Dei, apostoli et doctores sunt, qui et mortuos resuscitabant, et omnes languores et infirmitates sanabant.

»Nunquid enarrabit aliquis in sepulcro misericordiam tuam, aut veritatem tuam in perditione?« Tales, quasi dicat, non solum 489 mortui sunt, verum etiam jam fetidi et perditioni traditi in sepulcris dealbatis putrescunt: qui igitur eis Dei misericordiam et veritatem praedicare valeat? [(726) 1Kb]

»Nunquid cognoscentur in tenebris mirabilia tua, [Col. 1038A] et justitia tua in terra oblivionis?« Isti, inquit, tenebrae sunt, terra oblivionis, in quorum memoria nihil boni est, cum omnino sint erroris tenebris obvoluti. Talibus itaque mirabilia Dei facere, et ejus justitiam praedicare superfluum et inutile est.

»Et ego, ad te, Domine, clamavi.« Sed non pro his clamavi ad te: »Ego enim scio quos elegerim (Joan. XIII, 18).« Pro quibus igitur clamavit Dominus? Utique pro discipulis suis, et pro omnibus aliis, qui per verba illorum credituri erant in eum. Lege in Evangelio, et sic eum fecisse invenies. Et pro talibus quidem illico a Patre exauditus est. Hoc est enim quod ait: »Et mane oratic mea praeveniet te.« Mane autem fieri dicitur, quod subito fit et sine ulla dilatione; sicuti econtra quod tarde fit sero fieri [Col. 1038B] dicitur.

»Ut quid, Domine, repellis orationem meam, avertis faciem tuam a me?« Haec sententia superiori videtur esse contraria; dum dicit se exauditum, et statim dicit orationem suam esse repulsam. Quomodo enim exauditus est, si ejus oratio repulsa est? Determinandum est itaque, ut secundum diversa tempora, vel secundum diversas personas hoc intelligatur. Nunquam enim Pater ejus repulit orationem, nunquam faciem suam ab eo avertit; repulisse tamen et avertisse dicitur, quod sanctos in magnis afflictionibus positos non tam subito liberat et exaudit, sed aliquandiu affligi permittit [(727) 1Kb] . Non repellitur igitur oratio Christi, quamvis in aliis mane, et in aliis sero exaudiatur; ostendit autem [Col. 1038C] quantam compassionem in servis suis habeat, cum eos diutius affligi non patiatur.

»Egenus sum ego, et in laboribus a juventute mea.« Pro istis, inquit, de quorum intolerandis doleo passionibus, cum omnium dives essem, egenus et pauper factus sum, pro his quoque in laboribus et fatigationibus sum a juventute mea. Ex quo in Judaea praedicare coepi, pro his exaltatus sum in cruce, humiliatus in sepulcro, et confusus sum, ignominia crucis et morte turpissima ab impiis condemnatus.

»In me pertransierunt irae tuae, et terrores tui conturbaverunt me.« Hoc est enim quod alibi dicitur: »Quod non rapui, tunc exsolvebam (Psal. [Col. 1038D] LXVIII, 5).« Omnes irae Dei, quae peccatoribus debebantur, in Christum transierunt, quia pro omnibus moriens, omnes Dei iras et indignationes mitigavit. Terrores quoque Dei conturbaverunt eum, quia, sicut ipse ait, nullam in eum potestatem haberent, nisi desuper datum eis fuisset.

»Circumdederunt me sicut aqua tota die, circumdederunt me simul.« His autem verbis et a multis, et cum magna instantia et diligentia ne evadere potuisset, se a Judaeis circumventum et custoditum fuisse ostendit.

[Col. 1039A] Elongasti a me amicum et proximum, et notos meos a miseria.« Per hos autem apostolos intelligimus, qui eo relicto omnes fugerunt, et ipso volente et jubente teneri non potuerunt; sic enim ipse ait: »Si me quaeritis, sinite hos abire (Joan. XVIII, 8),« ut adimpleatur sermo qui dixerat: »Pater, quos dedisti mihi, non perdidi ex eis quemquam (Joan. XIII, 9).«



PSALMUS LXXXVIII. INTELLECTUS ETHAN EZRAHITAE [(728) 1Kb] .

[(729) 1Kb] Ethan robustus, et Ezrahites semen Dei interpretatur. Robustorum igitur et filiorum Dei intelligentiam, per quos apostoli et martyres significantur in hoc psalmo sequi et tenere debemus. Est autem hic psalmus Ecclesiae Testamentum, ut firmissime [Col. 1039B] credat, et nullatenus dubitet de omnibus, quae per hanc chartulam donationis sibi promittentur.

»Misericordias [(730) 1Kb] tuas, Domine, in aeternum cantabo, in generationem et generationem pronuntiabo veritatem tuam in ore meo.« Promittit Propheta se in aeternum cantare misericordias Dei, et in omnes generationes se pronuntiare veritatem ejus. Et reddit rationem, quare hoc faciat.

»Quoniam dixisti: In aeternum misericordia aedificabitur in coelo, quoniam dixisti 490 quia in aeternum praeparabitur veritas tua in eis [(731) 1Kb] .« Coeli dicuntur omnes sancti, sicut econtra terra omnes peccatores vocantur. Unde et primo homini dictum est; »Terra es, et in terram ibis (Gen. [Col. 1039C] III, 19).« Quoniam autem sancti aeterni sunt, aeterna misericordia est, et veritas, qua salvati sunt [(732) 1Kb] . Si vero aeterna est, et ut Deum laudent in aeternum, necesse est, quoniam omne optimum opus semper suum laudat factorem. Semper igitur laudabunt misericordias Domini, quicunque salvati sunt per misericordias Domini.

»Disposui Testamentum electis meis.« Alia causa, quare in aeternum cantet misericordias Domini: »quia dixisti, inquit, disposui Testamentum electis meis,« et caetera quae sequuntur, fidelibus tuis dare promisisti ideo et per meipsum, et per eos, qui haec verba mea suscipient, misericordias tuas in aeternum cantabo.

[Col. 1039D] »Juravi David servo meo: Usque in aeternum praeparabo semen tuum, et aedificabo in saeculum saeculi sedem tuam.« Hoc est itaque illud Testamentum, quod se Dominus electis suis dare disposuit. Quod autem se Dominus jurasse dicit, sui sermonis firmitatem ostendit, quia omne quod promittit, quasi juramentum et plus quam juramentum est; siquidem [Col. 1040A] nullo modo immutari potest. »Usque in aeternum, inquit, praeparabo semen tuum,« quia nunquam deficient verba tua, nunquam filii tui deficient. Et in saeculum saeculi aedificabitur sedes tua, quia de te nascetur, cujus sedes et cujus regnum in aeternum manebit. Cantat igitur David, sicut jam diximus, misericordias Domini in aeternum; siquidem semen ejus et doctrina ejus manet in aeternum.

»Confitebuntur coeli mirabilia tua, Domine, et veritatem tuam in Ecclesia sanctorum.« Illi, inquit, coeli, in quibus misericordia tua et veritas tua in aeternum praeparata est, confitebuntur et laudabunt mirabilia tua, et veritatem tuam in Ecclesia sanctorum. Rationabiles sunt isti coeli, qui Deum laudant [Col. 1040B] et praedicare didicerunt. Quicunque autem evangelium praedicant, multa quidem mirabilia, et veritatem sine dubio praedicant.

»Quoniam quis in nubibus aequabitur Domino? Aut quis similis erit Deo inter filios Dei?« Et hoc quidem praedicant coeli, et quod praedicant verum est, quoniam nulla creatura, quamvis magni meriti sit, Filio Dei comparari potest. Et ipse quidem solus Dei Filius est per naturam, alii vero omnes per gratiam et adoptionem. Quando autem homines videntes mirabilia, quae per apostolos fiebant, eos quasi deos adorare volebant, tunc nimirum haec apostoli dicere cogebantur: »Quoniam quis in nubibus aequabitur Domino? Aut quis similis erit Deo inter filios Dei?« Nos, quasi dicant, homines sumus, [Col. 1040C] et illius servi sumus quem vos insipienter non esse putatis. Isti sunt illae nubes de quibus dicitur: »Qui sunt isti, qui ut nubes volant?« (Isa. LX, 8.) Dabant autem pluvias istae nubes, non tamen a se, sed quas de illo fonte clarissimo suscipiebant.

»Deus, qui gloriatur in consilio sanctorum.« Hic est, inquit, ille Deus qui ab omnibus sanctis glorificatur et magnificatur. »Magnus, et metuendus super omnes, qui in circuitu ejus sunt.« Illi sunt in circuitu ejus et appropinquant sedi ejus, qui magis familiares sibi sunt et amplius ab eo diliguntur. Unde in Apocalypsi Joannes apostolus dicit se vidisse sedentem in sede, et in circuitu sedis viginti quatuor seniores (Apoc. V, 8). Omnes isti et magni [Col. 1040D] et metuendi sunt, sed ille major est et magis metuendus est. Unde et subditur:

»Domine Deus virtutum, quis similis tibi? Potens es, Domine, et veritas tua in circuitu tuo.« Modo nos docet Propheta, qui sunt illi qui in circuitu ejus sunt, et quibus omnibus ipse fortior et potentior est, utpote Deus virtutum, et cui nemo similis [Col. 1041A] est. »Veritas enim tua in circuitu tuo.« Illi, quasi dicat, sunt in circuitu tuo et familiarius tibi adhaerent, qui praedicaverunt et docuerunt veritatem tuam, per quos patriarchas, apostolos et doctores intelligimus. Merito autem vocantur isti veritas Dei, quia in verbis istorum multis assertionibus probatum est, quam verax est Deus.

»Tu dominaris potestati maris.« Hoc est illud mare de quo dicitur: »Hoc mare magnum et spatiosum (Psal. CIII, 25),« per quod mundus iste significatur, cujus princeps et potestas diabolus exstitit, de quo Dominus ait: »Venit enim princeps hujus mundi, et in me non habet quidquam (Joan. XVI, 11).« Unde et Apostolus: »Non est, inquit, nobis colluctatio adversus carnem et sanguinem, [Col. 1041B] sed adversus principes et potestates, adversus mundi rectores tenebrarum harum, contra spiritualia nequitiae in coelestibus (Ephes. VI, 12).« Huic autem potestati, sive potius potestatibus (multi enim sunt) dominatur Dominus, et secundum suam voluntatem eos coercet, ut non quantum volunt, mare istud perturbare valeant. Et hoc est quod dicit: »motum autem fluctuum ejus tu mitigas.« Tanta est enim diaboli sufflatio, ejusque malignitatis inspiratio, nisi iras hominum qui ejus veneno assidue inficiuntur Dominus mitigasset; omnes se vicissim homines interficerent.

»Tu humiliasti sicut vulneratum superbum.« Ipse enim non solum superbus est, sed rex super omnes superbiae filios alibi dicitur. 491 Hunc autem [Col. 1041C] quasi vulneratum humiliavit Dominus, quia potenter eum ligavit, et domum ejus exspoliavit. Qui autem post mille annos solvendus esse narratur. »Et in virtute brachii tui dispersisti inimicos tuos.« Per hos inimicos, Judaeos intelligere possumus, qui de patria ejecti in universum mundum dispersi sunt in Salvatoris nostri virtute atque potentia.

»Tui sunt coeli, et tua est terra, orbem terrarum et plenitudinem ejus tu fundasti.« Tu, inquit, quem Judaei crucifixerunt, et coeli et terrae Dominus es, tu ipse fundasti orbem terrarum, et omnia quae in eo sunt, tu fecisti, cujus fundamentum, quale sit, nisi tua revelatione, nullus hominum scire potest.

»Aquilonem et mare tu creasti.« Magna laus, [Col. 1041D] et magna gloria est Salvatoris nostri, dum omnium rerum creator esse describitur. Possumus autem per aquilonem, illum intelligere de quo dicitur: »Ab aquilone pandentur mala super omnes habitatores terrae (Jer. I, 14).« Per mare vero ejus ministros sibique obedientes, siquidem soli venti mari dominantur. Dei igitur creatura est diabolus, quamvis nimia superbia elevatus dicere ausus fuerit, quod Altissimo similis fieret. Unde et beato Job Dominus [Col. 1042A] ait: »Ecce Behemoth, quem feci tecum (Job. XL, 10),« ostendens quia sicut fecit Job, sic fecit et Behemoth.

»Thabor et Hermon in nomine tuo exsultabunt.« Interpretatur autem »Thabor« lumen veniens; »Hermon« vero anathema ejus. Isti duo montes apostolos et Ecclesiam significant, qui et ipsi multis in locis montes vocantur. Sunt enim apostoli lumen veniens, qui non otio dediti, sed sollicite ubique discurrentes totum mundum sua doctrina illuminaverunt. Ecclesia vero anathema ejus, quem nominare fastidiosum et turpe est, semper in ore habet, quia eum excommunicare, exsufflare et maledicere non cessat. Hoc autem probare poteris, si sacerdotes audieris, quando scrutinia faciunt [(733) 1Kb] . Et isti quidem [Col. 1042B] in nomine ejus semper exsultant, quia et dici et esse Christiani vehementissime gaudent. »Tuum brachium cum potentia.« Brachium patris filius est, et brachium filii apostoli sunt. Tanta autem in apostolis potentia fuit, ut daemonia fugarent, omnes suos inimicos superarent, omnesque languores et infirmitates sanarent.

»Firmetur manus tua, et exaltetur dextera tua. Et brachium, et manus, et dextera idem significant. Haec autem manus, et haec dextera tam firmata et exaltata est, quando Spiritum sanctum apostoli susceperunt, quoniam tunc et sacerdotes, et excellentiores omnibus hominibus facti sunt; unde et eisdem ipse Dominus ait: »Ego dabo vobis es et sapientiam, cui non poterunt resistere, et contradicere [Col. 1042C] omnes adversarii vestri (Luc. XXI, 15).« »Firmetur, inquit, manus tua, et exaltetur dextera tua.« Ad quid? ad construendam et praeparandam sedem tuam. Quibus instrumentis? »Justitia et judicium praeparatio sedis tuae.« Sedes Dei Ecclesia est, in qua Salvator noster maximus Pontifex ordinatus est. Hinc est enim quod omnes episcopi Ecclesias, in quibus ordinati sunt, sedes suas vocent. Praeparatur autem in justitia et judicio sedes Dei, quia nulla pulchritudo ibi est, ubi justitia et judicium non est. Quid igitur misericordia? Nunquid et ipsa huic praeparationi necessaria non est? Ad quod ipse:

»Misericordia et veritas praeibunt ante faciem [Col. 1042D] tuam.« Hoc est enim quod alibi dicit: »Misericordia et veritas complexae sunt se (Psal. LXXXIV, 11);« junctae sibi in Christo sunt misericordia, et veritas, quae et justitia vocatur, et naturaliter junctae, quia et justitiam faciendo misericors est, et misericordiam faciendo justus est. Praecedunt igitur hae duae virtutes ante faciem Christi, quia in omnibus suis actionibus eas sequitur, et a misericordia et justitia nunquam recedit. Unde et merito alibi dicitur: [Col. 1043A] »Universae viae Domini misericordia et veritas (Psal. XXIV, 10).«---»Beatus populus« Christianorum, »qui solus scit jubilationem.« Jubilatio gaudium ineffabile est, quod intus in secreto cordis de Deo habetur, quod quidem neque verbis, neque litteris exponi potest. Hoc autem ideo dixit Propheta, quia haec verba, quae modo loquitur, gaudium et jubilationem in omnibus fidelibus excitare debent [(734) 1Kb] .

»Domine, in lumine vultus tui ambulabunt.« Domine, inquit, in lumine vultus tui ambulabunt Christiani tui, quia eris oculus illorum, et ad tuorum luminum similitudinem eorum oculos illuminabis. Soli igitur Christiani illuminati sunt, alii vero omnes caeci sunt, et in tenebris ambulant. »Et in nomine [Col. 1043B] tuo exsultabunt tota die;« de tanto videlicet patronimico gloriantur, quia a Christo Christiani vocantur. »Et in tua justitia exaltabuntur.« Si Salvator noster tantam justitiam non haberet, non exaltarentur, qui pro eo moriuntur, sed potius illi qui de eo male loquuntur.

492 »Quoniam gloria virtutis eorum tu es.« Tu, inquit, es gloria, tu es praemium et corona virtutis eorum. Unde non tantum tota die, sed omni tempore et gaudere, et exsultare possunt. Magnam gloriam suscipit de virtute sua, qui Deum ipsum habere meretur pro victoria virtutis suae. »Et in beneplacito tuo exaltabitur cornu nostrum.« Si quaeratur a te de cornu Christianorum, quomodo scilicet virtus et potestas eorum tantum exaltata [Col. 1043C] sit? Responde, quia sic placuit Deo, et in beneplacito ejus, nullis praecedentibus meritis sic exaltati et sublimati sunt.

»Quoniam Domini est assumptio [(735) 1Kb] et sancti Israel regis nostri.« De assumptione carnis nostrae loquitur, quam non angelus, non archangelus, sed ipse per seipsum Filius Dei, ut nos redimeret et exaltaret assumere dignatus est. In hac igitur assumptione est omnis virtus et fortitudo, gloria et potestas, et omnis beatitudo nostra. Apostrophe ad Patrem.

»Tunc locutus es in aspectu filiis tuis, et dixisti [(736) 1Kb] : Posui adjutorem super potentem, et exaltavi electum de plebe mea.« Sic de futuris, quasi [Col. 1043D] de praeteritis loquitur, secundum prophetarum consuetudinem. Tunc, inquit, quando Salvator noster carnem assumpsit, locutus est Dominus filiis suis, per quos omnes mundi nationes intelligimus, omnesque suos fideles intelligere fecit ea quae de Christi passione, resurrectione et ascensione [Col. 1044A] scripta sunt, sive in his psalmis, sive in lege et prophetis, sive in aliis scripturis. Unde et in aspectu locutum esse dicit, hoc est palam et manifeste, quae prius in occulto et obscure loqui consueverat. Nunc igitur ea audiamus quae de unigenito Filio suo locutus est Dominus filiis suis sive per prophetas sive per apostolos, sive per alios quoscunque praedicatores. »Posui, inquit, adjutorium super potentem, et exaltavi electum de plebe mea.« Quando ista dicuntur, non ad divinitatem, sed ad solam humanitatem respicere debemus. Posuit enim Dominus adjutorium redemptionis et salutis nostrae super potentem, imo vero super omnipotentem, de quo alibi ait: »Ponam in salutare, fiducialiter agam in eo (Psal. 11, 6).«---»Ego autem constitutus sum rex [Col. 1044B] ab eo super Sion montem sanctum ejus, praedicans praeceptum Domini (Psal. II, 6).«

»Inveni David servum meum.« Inveni, inquit, David servum meum, hominem fortem, sapientem, sine peccato, et sine carnis concupiscentia natum. Servus autem pro parte carnis, Christus vocatur.

»Oleo sancto meo unxi eum;« de quo videlicet alibi dicitur: »Propterea unxit te Deus, Deus tuus, oleo laetitiae prae participibus tuis (Psal. XLIV, 8).«--- »In ipso enim, sicut scriptum est, requiescit omnis plenitudo divinitatis corporaliter (Coloss. II, 9).« Qui de seipso alibi dicit: »Spiritus Domini super me, propter quod unxit me, evangelizare pauperibus misit me (Luc. IV, 18).«

»Manus enim mea auxiliabitur ei, et brachium [Col. 1044C] meum confortabit eum.« Manus, et brachium Patris virtus, et fortitudo est, quae, quantum Christus voluit, auxiliata est.

»Nihil proficiet inimicus in eo, et filius iniquitatis non nocebit ei.« Hic est ille inimicus, filius iniquitatis, de quo ipse Dominus in Evangelio ait. »Venit enim princeps hujus mundi, et in me non habet quidquam (Joan. XVI, 11).« Nullus alius in hoc mundo praeter Christum, natus est, in quo aliquid de suo diabolus non invenerit, ipse enim solus sine peccato natus est; ipse est, »qui peccatum non fecit, nec dolus inventus est in ore ejus (I Petr. II, 22).« Non quaerit itaque diabolus in homine, nisi ea quae sua sunt, et in quo aliquid de suo non invenerit, nihil [Col. 1044D] ei suis accusationibus nocere poterit. Quomodo igitur Salvatori nostro nocere potuit, ad quem, si voluisset, nunquam accedere valuisset. Unde et subditur:

»Et concidam inimicos ejus a facie ipsius, et odientes eum in fugam convertam.« Hoc autem [Col. 1045A] de malignis spiritibus et de omnibus aliis inimicis intelligi potest. Quod tamen si ad judicium referatur, non erit inconveniens.

»Et veritas mea, et misericordia mea cum ipso.« Per veritatem et misericordiam Patris, quae cum ipso et in ipso erat, ipsam ejus divinitatem intelligere possumus quae semper eum in omnibus et regebat, et fovebat. Unde et subditur: »Et in nomine meo exaltabitur cornu ejus.« Unum nomen est et Patris et Filii, quia sicut Pater, et Filius Deus vocatur. Exaltatus est igitur Salvator in nomine Patris, quia humanitas neque in nomine suo, neque in virtute sua exaltata est, sed in nomine divinitatis.

»Et ponam in mari manum ejus, et in fluminibus [Col. 1045B] dexteram ejus.« Per mare et flumina mundus iste significatur; siquidem »aquae multae populi multi.« Est igitur manus 493 Domini in mari, et in fluminibus, quia ejus virtus et potentia ubique gentium narratur [(737) 1Kb] .

»Ipse invocabit me, Pater meus es tu, Deus meus, et susceptor salutis meae.« Pater meus es tu, ad divinitatem spectat, caetera vero ad humanitatem. Lege in Evangelio, et invenies eum multis in locis Patrem suum Deum vocasse. Unde et Judaei Pilato dicebant: »Secundum legem debet mori, quia Filium Dei se fecit (Joan. XIX, 7).«

»Et ego primogenitum ponam illum, excelsum prae regibus terrae.« Ipse enim secundum divinitatem et primogenitus et unigenitus est Patris, et [Col. 1045C] secundum humanitatem et primogenitus et unigenitus est matris. Posuit tamen eum Pater secundum humanitatem, quomodo primogenitum omnium, quia constituit eum habere primogeniti honorem et dignitatem inter omnes. Hunc honorem perdidit Esau, qui pro lentis edulio vendidit primogenita sua. Et non solum primogenitum, sed etiam prae cunctis regibus excelsum fecit eum.

»In aeternum servabo illi misericordiam meam.« Fuit ei aliquando, secundum humanitatem, necessaria misericordia Patris, quia et ipse, sicut caeteri homines indigentiam patiebatur. Hoc autem probatur; cum fatigatus sitiret, a muliere Samaritana bibere petiit. Sed modo ei necessaria non est; [Col. 1045D] nobis vero semper necessaria est. Propter nos igitur dicitur »in aeternum,« quia sola Dei misericordia salvati sumus. »Et Testamentum meum fidele ipsi.« Fidele utique Testamentum est, quia firmum et stabile est, et nihil ex his quae promittit evacuari potest.

»Et ponam in saeculum saeculi sedem ejus.« Hoc est quod beatissimae Mariae ab angelo dicitur: »Dabit illi Dominus sedem David Patris ejus, et regnabit in domo Jacob in aeternum (Luc. I, 32).« Et alibi: »Potestas ejus, potestas aeterna, quae non auferetur, et regnum ejus, quod non corrumpetur [Col. 1046A] (Dan. VII, 14);« unde et subditur: »et thronus ejus sicut dies coeli.« Dies terrae corporales sunt, et aliquando finem habebunt; dies vero coeli aeterni sunt, et nunquam finem habebunt. Erit igitur thronus ejus sicut dies coeli, quia aeternus erit, et finem non habebit. Caetera quae sequuntur ad Ecclesiam pertinent, et ineffabilem Dei misericordiam super eam ostendunt.

»Si, inquit, dereliquerint filii mei legem meam, et in judiciis meis non ambulaverint, si justificationes meas profanaverint, et mandata mea non custodierint.« Quid faciam illis? Vis audire quid?

»Visitabo in virga iniquitates eorum, et in verberibus peccata eorum.« Et quid amplius? »Misericordiam [Col. 1046B] autem meam non dispergam ab eo, neque nocebo ei in veritate mea, neque profanabo Testamentum meum, et quae procedunt de labiis meis non faciam irrita.« Quid majus, vel quid aequale Dominus servis suis promittere potuit? Nullus locus desperationi relinquitur, quoniam omnibus misericordiam facit, omnibus quidem, qui ad poenitentiam convertuntur; aliis autem non fit ista promissio; sicut enim ipse Dominus ait: »Peccator, quacunque hora conversus fuerit, et ingemuerit, omnium iniquitatum ejus non recordabor (Ezech. XXXIII).« Quid est omnium iniquitatum? Hoc videlicet quod hic dicitur.

»Si dereliquerint filii mei legem meam, si in viis meis non ambulaverint, si justificationes meas [Col. 1046C] profanaverint, et mandata mea non custodierint.« Per justificationes Dei, omnia ecclesiastica sacramenta intelligere debemus. »Visitabo in virga iniquitates eorum, et in verberibus peccata eorum [(738) 1Kb] .« Visitat autem Dominus in virga iniquitates nostras, et in verberibus peccata nostra, quando pro peccatis nostris, quae gravissimis poenis, vel etiam ipsa morte multanda essent, facili nos correctione castigat, sive in hac vita, sive in alia nos misericorditer affligere et castigare dignatur.

»Misericordiam autem meam non dispergam ab eo, neque nocebo ei in veritate mea, neque profanabo Testamentum meum, et quae procedunt de labiis meis non faciam irrita [(739) 1Kb] .« Et hoc quidem [Col. 1046D] promittit Dominus in veritate sua, ut firmissime ei credatur, in quo semper veritas est, et qui mentiri nunquam potest. Profanaret autem Dominus Testamentum suum et irrita faceret verba sua, si ea quae dicit non adimpleret, et contra ea aliquid faceret. Quod autem singulariter ait: »Non dispergam ab eo, neque nocebo ei;« tantumdem valet, ac si pluraliter dixisset eis, quoniam ipse caput nostrum est, et nos membra ejus sumus; de quibus ipse ad Patrem ait: »Pater, volo, ut sicut tu, et ego unum sumus, ita et ipsi in nobis unum sint (Joan. XVII, 24).«

»Semel juravi in sancto meo, si David mentiar.« [Col. 1047A] Sic enim et alibi dicitur, quia semel loquitur Dominus, et secundo idipsum non repetit [(740) 1Kb] , quoniam omne quod dicit, firmum et stabile est, nullaque indiget reiteratione. Firmiter igitur juravit Dominus in sancto suo, id est in dilecto filio suo, quod nunquam ei mentiatur. Per ipsum Filium sibiipsi juravit, quia non habuit majus, per quod jurare potuisset.

Sed quid juravit? »Semen ejus in aeternum manebit, et sedes ejus sicut sol in conspectu meo, et sicut luna perfecta in 494 aeternum, et testis in coelo fidelis [(741) 1Kb] .« Semen igitur ejus, doctrina ejus, et filii ejus manebunt in aeternum. Sedes autem ejus Ecclesia est, sive unaquaeque anima fidelis, quoniam anima justi sedes est sapientiae. Haec autem [Col. 1047B] erit sicut sol in conspectu ejus, quia, sicut ipse Dominus ait: »Fulgebunt sancti sicut sol in regno Dei, et sicut luna perfecta in aeternum (Matth. XIII, 43);« quia nunquam amplius decrescet, sed in sua perfectione et plenitudine manebit in aeternum. Et ex omnibus his quae juravi et promisi, testis est vobis in coelo fidelis Salvator noster, qui pro nobis loquitur, qui causam nostram agit, et pro nobis quotidie interpellat. Huc usque Dominus locutus est, nunc Propheta loquitur et conqueritur de Testamento suo a Domino reprobato. Et hoc est quod ait.

»Tu vero repulisti, et sprevisti, et distulisti Christum tuum, avertisti testamentum servi tui, profanasti in terra sanctuarium ejus [(742) 1Kb] .« Tu [Col. 1047C] vero, inquit, testamentum filii tui David in aeternum confirmasti, et testamentum servi tui David repulisti, sprevisti et avertisti. Et hoc ideo quia distulisti Christum tuum. Si enim nobis eum misisses, non diceretur de nobis, quod de illis dicitur, ad quos missus est: »In propria venit, et sui eum non receperunt (Joan. I, 11).« In hoc enim dierum spatio, quod fuit a David usque ad Christum, multas et magnas persecutiones passa est Synagoga. Primum quidem ab Assyriis tempore Isaiae; deinde a Chaldaeis tempore Jeremiae; postea vero a Graecis tempore Machabaeorum. Nam et templum destructum est, et civitas desolata, multique Judaeorum ad gentilem ritum a patriis legibus translati sunt. Hoc igitur [Col. 1047D] est quod Propheta plangit, et testamentum sibi datum profanatum esse sibi conqueritur. Quod vero [Col. 1048A] sanctitatem in terra profanatam esse dicit, porcinas carnes super altare immolatas esse significat.

[(743) 1Kb] »Destruxisti omnes macerias ejus, posuisti munitiones ejus in formidinem.« Nulla, quasi dicat, fuit fortitudo, quae eos defendere potuisset: muri fortissimi quasi maceriae destructi sunt. Vicini quoque illorum, et qui prius eos timere solebant, nunc hostibus juncti, in opprobrium eos habebunt.

»Diripuerunt eum omnes transeuntes viam, factus est in opprobrium vicinis suis.« Quidquid contra illum populum fit, sibi David dicit, esse factum. Et illi quidem diripiunt populum Dei, qui viam transeunt, et per viam rectitudinis incedere nesciunt. [(744) 1Kb] . Vicini quoque illorum, et qui prius eos timere solebant, nunc hostibus juncti, in opprobrium eos [Col. 1048B] habebant.

»Exaltasti dexteram inimicorum ejus, laetificasti omnes inimicos ejus. Avertisti adjutorium gladii ejus, et non es auxiliatus ei in bello.« Haec ad litteram vera sunt, si ad Chaldaeorum tempora referantur. Nam et caetera quae sequuntur secundum litteram intelligenda sunt.

»Dissolvisti eum ab emundatione, et sedem ejus in terram collisisti.« Haec autem completa sunt, quando sacrificia perdiderunt, quibus secundum legem emundari solebant. Non enim licet Judaeis extra patriam sacrificare.

»Minorasti dies temporum ejus, perfudisti eum confusione.« Minorati sunt dies illi, quibus ille populus se regnare, et terram illam possidere sperabat. [Col. 1048C] Unde etiam dicere solebant, »templum Domini, templum Domini est.« In illo videlicet templo spem habentes, et illam civitatem insuperabilem esse credentes. Huc usque Propheta. Amodo vero Ecclesia loquitur, cujus immensas afflictiones et tribulationes istae persecutiones significabant, quas nunc usque Judaeorum populum sustinuisse Propheta narravit. Bene itaque post illas, istas ponere voluit, quia et in pluribus consimiles sunt, et sicut diximus, in istis significatae sunt. Dicat igitur Ecclesia, et inter ipsa tormenta, quae patitur, misericordias sibi promissas, ad memoriam Domini reducat. Promiserat enim Dominus, quod in virga quidem eam visitaret, misericordiam vero suam ab ea non separaret. [Col. 1048D] Sed fortasse apud Deum virga est, quod ipsa putat esse tormenta.

[Col. 1049A] »Usquequo, inquit, Domine, irasceris?« An in finem? Cesset jam nunc indignatio tua, et miserere populo tuo. »Usquequo exardescet sicut ignis ira tua?« Quae sic loquitur, non virgam, sed scorpiones se sentire significat.

»Memorare, Domine, quae mea est substantia.« »Non enim fortitudo lapidum, fortitudo mea, nec caro mea aenea est (Job. VI, 12):« terra sum, fragilis sum, et haec tam dura tormenta, 495 quae tu pro virga habes, sustinere non possum. »Non enim vane constituisti filios hominum;« quos utique in vanum constituisses, si supra id, quod possunt, eos tentari permisisses, et de tantis afflictionibus non eripuisses.

»Quis est homo, qui vivit, et non videbit mortem, [Col. 1049B] aut eruet manum suam de manu inferi?« Hoc autem tale est ac si diceret: Quia nisi sanctis suis in tormentis positis Dominus subvenisset, omnes timore mortis eum negarent, et mortem fugientes temporalem, mortem aeternam viderent, et sustinerent, et animas suas ab inferi cruciatibus eripere non valerent.

»Ubi sunt misericordiae tuae antiquae, Domine, sicut jurasti David in veritate tua?« Tu, inquit, promisisti David, non prophetae David, sed filio tuo David, quod misericordias tuas non auferres ab eo, et non solum promisisti, verum etiam in veritate tua jurasti, quia omnis promissio tua juramentum est. Ubi igitur modo sunt illae tantae misericordiae tuae?

»Memor esto opprobrii servorum tuorum, quod [Col. 1049C] continui in sinu meo, multarum gentium.« Memor esto, inquit, illius opprobrii, quod non solum a Judaeis, sed ab aliis quoque multis gentibus servi tui lacerati sunt, cujus ego, dicit Ecclesia, oblita non sum, et quod in sinu meo, et in corde meo firmiter continui, et memoriae commendavi. Et quid est illud? Sequitur:

»Quod exprobraverunt inimici tui, Domine, quod exprobraverunt commutationem Christi tui.« Hoc est enim quod Judaei et alii infideles contra nos ad magnam injuriam nostram dicere solent: quia hominem crucifixum et morte turpissima condemnatum adoramus. Ecclesia tamen honeste commutationem dicere voluit, quam ipsi mortem turpissimam [Col. 1049D] dixerunt. Et revera magis commutatio, quam mors dici debet, per quam a tenebris transitur ad lucem, et a miseriis ad gloriam summamque felicitatem.

»Benedictus Dominus in aeternum: fiat, fiat.« Puto quod Dei misericordias subito Ecclesia advenisse sensit, quando inter suas querelas hanc benedictionem et gratiarum actionem tam celeriter inseruit. Nam et Job gravissime afflictus simile quid dixisse videtur. »Dominus, inquit, dedit Dominus abstulit, [Col. 1050A] sicut Domino placuit, factum est, sit nomen Domini benedictum (Job. I, 21).«



PSALMUS LXXXIX. ORATIO MOYSI HOMINIS DEI [(745) 1Kb] .

In libris Moysi iste psalmus non invenitur: quod tamen Moyses dicit esse principium, in quo Deus creavit coelum et terram, ipse est, de quo hic dicitur: »Priusquam fierent montes, aut formaretur orbis terrae, a saeculo et usque in saeculum tu es Deus.« Hominis quoque defectio in hoc psalmo narratur, cujus creatio in illis libris continetur. Et conveniens fuit ut idem ipse, qui scripsit creationem, scriberet quoque hominis defectionem.

»Domine, refugium factus es nobis a generatione et progenie.« Ecclesia loquitur de adventu Salvatoris [Col. 1050B] nostri, quia optimum se cognoscit nunc habere refugium, quae ante hoc tempus nullum habuit adjutorem; Domine, inquit, refugium factus es nobis ab hac generatione et progenie tuae incarnationis. Ad te fugientes securi sumus, qui nullum refugium prius habuimus. Neque dicant tibi Judaei: »Quinquaginta annos nondum habes (Joan. VIII, 57),« quia non solum ante Abraham, verum etiam ante coelum et terram tu es. Et hoc est quod dicit:

»Priusquam fierent montes, et formaretur orbis terrae, a saeculo et usque in saeculum tu es Deus.« Et Deus, inquit, es et aeternus es, et neque initium, neque finem habes, qui modo propter nos, et ad refugium nostrum, homo factus es.

[Col. 1050C] »Ne avertas hominem in humilitatem.« Quid est in humilitatem? Est enim humilitas bona, quam utinam omnes habeamus, et humilitas mala, qua vitiis et malignis spiritibus homo subjugatur. Hanc igitur humilitatem timet iste, et hanc venire formidat. »Et dixisti: Convertimini, filii hominum.« Et refugium, inquit, nobis factus es, et per prophetas, et per apostolos tuos, aliosque praedicatores nobis dixisti: »Convertimini, filii hominum.« Et hoc quidem consilium tuum bonum est, et cum magno desiderio facere debemus. Quare?

»Quoniam mille anni ante oculos tuos sicut dies hesterna, quae praeteriit, et sicut custodia in nocte, quae pro nihilo habetur.« Sic, subauditur, [Col. 1050D] sunt anni eorum: 496 »Mane sicut herba, transeat. mane floreat, et pertranseat, vespere decidat, induret, et arescat.« Tota, quasi dicat, haec praesens vita nihil est, etiamsi mille annis viveret homo; quoniam mille anni ante oculos tuos sic sunt, sicut dies praeterita, quae fuit, et non est. »Et sicut custodia in nocte,« quae sua brevitate pro nihilo habetur, sic sunt anni omnium hominum, cum homo infelix »mane sicut herba transeat.« Mane et sero opposita [Col. 1051A] sunt, et sicut sero tarde, ita et mane cito significat. Mane itaque sicut herba transit homo, quia cito suae pulchritudinis florem amittit et hoc est quod ait: »Mane floreat et pertranseat.« Mane est hominis, quando in juventute est; unde et flos aetatis dicitur esse juventus. »Vespere decidat.« Quid est vespere decidat, nisi in senectute moriatur, et cadat? est enim senectus occasus vitae; »induret et arescat,« quod est intelligere, pulvis in pulverem revertatur, et sola ossa arida et sicca de illo flore, et illa pulchritudine remaneant. Apparet his in verbis, quod Moyses in hac sua oratione, non diligentius creationem, quam defectionem hominis descripsit. Sequitur:

»Quia defecimus in ira tua, et in furore tuo conturbati [Col. 1051B] sumus.« Et quia? »Posuisti iniquitates nostras in conspectu tuo, et saeculum nostrum in illuminatione vultus tui. Et quoniam omnes dies nostri defecerunt, et nos in ira tua defecimus.« Ideo »anni nostri sicut aranea meditabuntur.« Ideo, inquit, anni nostri mutabiles, fragiles, breves et vani, sicut aranea meditabuntur et computabuntur, quia sicut superius dictum est, defecimus in ira tua, et in furore tuo conturbati sumus. Et hoc quidem propter peccatum primi parentis. Posuit autem Dominus iniquitates nostras in conspectu suo, quia non est oblitus earum, neque sine vindicta eas abire permittit; et hoc est quod dicit »saeculum nostrum in illuminatione vultus tui.« Saeculum nostrum, vitam nostram, et pravam conversationem significat. Ecce [Col. 1051C] audivimus causam, cur anni nostri sicut aranea meditabuntur. Sequitur:

»Dies annorum nostrorum pauci sunt, in ipsis aliquando septuaginta anni« cum bona valetudine sunt; et hoc in pluribus contingit; pauci vero etiam usque ad octoginta aliquando perveniunt; sed hoc est in potentatibus. Est autem homo in bona valetudine quando omnibus membris sua officia sana et integra reservantur. Sicuti illi qui sanativi dicuntur, et rarissime infirmantur; et isti quidem in potentatibus sunt, quia sani et incolumes potenter se habent. Videmus autem alios in minori aetate visum, et auditum, et aliorum membrorum officia maxima ex parte amisisse; et in hac aetate, quae pene ultima est, [Col. 1051D] quosdam potenter se habere, sed plurimorum labor est, et dolor [(746) 1Kb] . Usque ad hanc, inquit, aetatem bene valentes aliqui pervenire possunt, ulterius vero transire labor et dolor est; tussis, et anxietas, angustiae et miseriae; praesertim cum ipsa senectus infirmitas sit. Quae autem suavitas, vel vitae hujus delectatio illi esse potest, qui neque videt, neque audit, qui amissis dentibus cibum molere non valet, et quasi lapis toto die quasi uno in loco fixus, parum quid a mortuo differre videtur? Possumus autem per annos septuaginta et octoginta, activam et contemplativam vitam intelligere, ut per septem activam intelligamus, quia haec tota praesens vita in septem diebus continetur; per octo vero, contemplativam, [Col. 1052A] quia octava dies alterius hebdomadae initium est, per quam videlicet hebdomadam illa altera vita significantur. Illi autem ad bonam senectutem perveniunt, qui vel activae vel contemplativae vitae deserviunt. Unde et alibi dicitur: »Da partem septem, necnon et octo (Eccle. XI, 2).« Id est, da partem activae, et partem contemplativae; quatenus sic transeamus per bona temporalia, ut non amittamus aeterna. Quod autem ultra est, et ab hac utraque vita recedit, et labor et dolor est.

»Quoniam supervenit super nos mansuetudo, et corripiemur.« Illis, inquit, senibus, qui ad bonam senectutem perveniunt, supervenit mansuetudo, omni superbia et pravitate fugata et superata. Et corripiuntur, quia tota eorum vita in melius commutata, [Col. 1052B] jam in ultima hora in vinea Dei laborare incipiunt.

»Quis novit potestatem irae tuae.« Ille utique, qui eum offendere timet. Ille vero, qui cum offendere non timet, nondum cognovit quam horribile sit incidere in manus Dei viventis (Hebr. X, 31). »Aut prae timore iram tuam dinumerare?« Subauditur, quis novit? Ille prae timore iram Dei dinumerat, qui digna poenitentia conversus secum in corde reputat, quoties, et quibus modis offenderit Deum.

»Dexteram tuam, Domine, notam fac mihi.« Potest autem hoc intelligi, ut suae correctionis dexteram nos in hac vita sentire faciat, ne in altera vita nos durius affligat. Possumus autem per dexteram Dei, Salvatorem nostrum intelligere, pro eo quod [Col. 1052C] subditur:

»Et eruditos corde in sapientia.« Et tale est ac si diceret: Ut iram tuam cognoscere valeamus, notifica nobis Filium tuum, et prophetas, et apostolos tuos, qui sapienter eruditi sunt, et quorum verba obscura valde et difficilia sunt. Qui enim istos cognoscit, nihil ei deest ad verae scientiae plenitudinem. Et iste quidem cognoscit dexteram viam, quae ducit ad vitam, ut sinisiram respuit, quae ducit ad mortem.

497 »Convertere, Domine, aliquantulum.« Convertere, inquit, aliquantulum ab indignatione tua; »et deprecabilis et exorabilis esto super servos tuos,« quos tantum dilexisti, ut eis mitteres Filium [Col. 1052D] tuum.

»Repleti sumus mane misericordia tua, et exsultavimus, et delectati sumus omnibus diebus nostris.« Nato Domino, nox praecessit et finita est, et factum est mane hujus ultimae aetatis. Ab hac igitur mane repleti sumus misericordia tua, Domine, et exsultavimus et delectati sumus omnibus diebus nostris. Quid ergo de illis dicitis, in quibus tantis tormentis afflicti et humiliati estis? Sequitur:

»Delectati sumus pro diebus, in quibus nos humiliasti, et pro annis, in quibus vidimus mala.« Magis, quasi dicat, in illis delectati sumus et delectamur, quia majorem pro illis honorem et gloriam exspectamus.

[Col. 1053A] »Respice in servos tuos, et in opera tua, Domine, et dirige filios eorum.« Servi ejus opera ejus sunt, quia ipse eos creavit et fecit, super quos tunc quidem respicit, quando eos errare et peccare non permittit. Filii vero eorum sunt, qui in fide, opere et doctrina eos imitantur. »Et sit splendor Domini Dei super nos;« ut ad cujus imaginem facti sumus, ad ejusdem imaginem reformemur. Fulgebunt enim sancti sicut sol in regno Dei. Unde et Joannes apostolus ait: »Charissimi, filii Dei sumus, et nondum apparuit quod erimus. Scimus enim quoniam cum apparuerit, similes ei erimus, quia videbimus eum, sicuti est (Joan. III, 2).«--- »Et opera manuum nostrarum dirige super nos,« ut nihil in operibus nostris pravum, et perversum, et distortum [Col. 1053B] inveniatur, sicut in operibus illorum de quibus dicitur: »Non enim cogitationes vestrae cogitationes meae, neque viae vestrae viae meae, dicit Dominus; quia sicut exaltati sunt coeli a terra, sic exaltatae sunt viae meae a viis vestris, et cogitationes meae a cogitationibus vestris (Isa. LV, 8).«



PSALMUS XC. LAUS CANTICI DAVID.

Laus cantici David continetur in hoc psalmo; illius videlicet David, de quo dicitur: »Cadent a latere tuo mille, et decem millia a dextris tuis, tibi autem non appropinquabunt. Et super aspidem, et basiliscum ambulabis, et conculcabis leonem et draconem.«

»Qui habitat in adjutorio Altissimi in protectione [Col. 1053C] Dei coeli commorabitur.« Contra Judaeos et malignos spiritus loquitur Propheta, adversum Salvatorem nostrum insidias ponentes, et nefaria de eo cogitantes. Qui habitat, inquit, ubicunque habitat, etiamsi inter inimicos suos, et adversarios, habitat in adjutorio Altissimi, »non timebit a timore nocturno, neque a sagitta volante per diem, neque a negotio perambulante in tenebris, neque a ruina, et daemonio meridiano.« Et ideo non timebit, quia in protectione Dei coeli commorabitur. Quid enim timeret, quem omnipotens Pater, et ipsa divinitas, quae in eo est, semper et ubique protegit et defendit?

»Dicet Domino: Susceptor meus es tu, et refugium [Col. 1053D] meum, Deus meus.« Hoc dixit Salvator noster secundum humanitatem, quia nihil horum habet secundum divinitatem. Ipse, inquit, si quando ei necesse fuerit, hoc dicet. Et hoc ipso dicente, sive potius cogitante et volente, statim voluntas ejus adimplebitur. Quid igitur facient contra eum, qui insipienter insurgunt in eum? Et ego quidem, dicit Propheta, »sperabo in eum.« Si seipsum Christus Dominus defendere non potuisset, sperare in eum, vanum et inutile fuisset. Probatum est utique eum neminem timuisse, qui aliorum omnium unica spes et defensio est.

»Quoniam ipse liberavit me de laqueo venantium, et a verbo aspero.« Ideo, inquit, sperabo in eum, quia ipse me liberabit de omnibus augustiis meis. [Col. 1054A] Venatores isti maligni spiritus sunt, in quorum retibus peccatores capiuntur. Quot sunt vitia, tot sunt et laquei quibus miseros homines ligant et tenent. Verbum asperum illud est quod Dominus in judicio dicturus est: »Ite, maledicti, in ignem aeternum (Matth. XXV, 41).« Nunc ad ipsum Christum verba sua Propheta convertit.

»Scapulis suis obumbrabit tibi, et sub pennis ejus sperabis.« Deus enim neque scapulas, neque pennas habet; sed metaphorice loquitur, ut per scapulas et pennas omnem ejus protectionem et defensionem intelligamus.

»Scuto circumdabit te veritas ejus.« Magnum et insuperabile scutum est veritas, ad fallaces et iniquos homines convincendos. Hoc scuto superati sunt [Col. 1054B] Judaei, quia nihil in verbis Christi digne reprehendere potuerunt: »Non timebis a timore nocturno.« Timorem nocturnum illum dicit, quando ipsa nocte, qua traditus est, Judaei simul cum Juda traditore, cum gladiis et fustibus irruerunt in eum; qui si timuisset, potius fugisset, quam eis obviam esset: »A sagitta volante per diem.« In nocte comprehensus est Dominus, et in die sagittatus. Tunc enim Judaei eum sagittarunt, quando Crucifige clamaverunt. Sed sagittae parvulorum factae sunt plagae eorum. »A negotio perambulante in tenebris (Psal. LXIII, 9).« 498 Negotium illud, quod in tenebris ambulabat, illud consilium intelligitur, quod de morte Salvatoris in cordibus Scribarum et Pharisaeorum versabatur. Ipsi enim digne satis hoc in loco tenebrae [Col. 1054C] vocantur, quia caeci sunt et duces caecorum.

»A ruina et daemonio meridiano.« Postquam Pilatus eum defendere non potuit, et lotis manibus in Judaeorum potestatem crucifigendum eum tradidit; tunc ista ruina facta est, tunc bestiarum saevitia, et crudelitate in eum irruentes ad crucem eum traxerunt: »Erat autem hora sexta, et crucifixerunt eum (Marc. XIX, 33; Joan. XIX, 18).« Unde et hic dicitur: »a daemonio meridiano:« nisi enim ille populus iniquissimus a daemonio duceretur et vexaretur, hoc malum tam magnum facere non potuisset. »Cadent a latere tuo mille, et decem millia a dextris tuis.« Per mille et decem millia omnia malignorum sprituum millia intelligere debemus, quae quidem in [Col. 1054D] Christi passione omnia ceciderunt, omnemque potestatem et fortitudinem amiserunt. Tunc enim diabolus ligatus est, et qui post mille annos solvendus esse dicitur. Poterat hoc intelligi de futuro judicio, nisi a dextris posuisset; tunc nullus ex eis a dextris erit, sed a sinistris ferientur et cadent. »Tibi autem non appropinquabunt.« Cadent quidem, et potestatem amittent, et quamvis ad nocendum omnes in unum consilium et pravam voluntatem conveniant; tamen ad Salvatorem nostrum appropinquare non audent.

»Verumtamen oculis tuis considerabis, et retributionem peccatorum videbis.« Omnia, quasi dicat, patienter sustinebis, et cum te statim vindicare possis, non tamen te protinus vindicabis. Verumtamen [Col. 1055A] qualiter puniendi sint, considerabis, et retributionem peccatorum videbis, ut suo tempore de eis vindictam suscipias, et facias ultionem.

»Quoniam tu es, Domine, spes mea, altissimum posuisti refugium tuum. Non accedent ad te mala, et flagellum non appropinquabit tabernaculo tuo.« Singula singulis respondent, quod enim hic dicitur: »Quoniam tu es, Domine, spes mea;« hoc est, quod superius ait: »Sperabo in eum.« Et quod hic dicitur: »Altissimum posuisti refugium tuum;« hoc est, quod superius dixit: »Qui habitat in adjutorio Altissimi.« Dicatur ergo, quoniam tu es, Domine, spes mea, ideo certus sum quia flagellum non appropinquabit tabernaculo tuo, id est mihi, quoniam ego sum tabernaculum tuum. Unde alibi dicitur: »Tu [Col. 1055B] autem in sanctis habitas, rex Israel (Psal. XXI, 4);« et quoniam altissimum posuisti refugium tuum, ideo non accedent ad te mala; non enim possibile est in tantam altitudinem malum ascendere.

»Quoniam angelis suis mandavit de te, ut custodiant te in omnibus viis tuis. In manibus portabunt te, ne unquam offendas ad lapidem pedem tuum.« Ideo, inquit, ab angelis portaberis, ne in lapidem pedem offendas, quia sic eis a Domino mandatum est. Non enim dubitandum est angelos ei ad serviendum et obediendum semper praesto fuisse, cum de aliis quoque dicatur: quia »angeli eorum semper vident faciem Patris (Matth. XVIII, 10).« Unde et alibi dicitur quia »angeli accesserunt, et ministrabant ei (Matth. IV, 11).« Angeli itaque eum [Col. 1055C] custodiebant, ne forte lapides laedere potuissent, per quos Judaeos et alios iniquos intelligere possumus. Omnia autem haec ad humanitatem referenda sunt.

»Super aspidem et basiliscum ambulabis, et conculcabis leonem et draconem.« Per aspidem et basiliscum, leonem et draconem, diabolum intelligimus. Et aspis quidem est, quia ejus venenum insanabile est; basiliscus autem, quia rex est totius iniquitatis; leo vero, quia semper circuit quaerens quem devoret; draco, quia tortuosus, et nunquam recta incedens via. Super hunc autem ambulat Dominus, pedibusque conculcat, quia omnes ejus versutias destruit et superat. Huc usque Propheta. Nunc autem ipse Pater de Filio loquitur, et hoc quidem [Col. 1055D] secundum humanitatem.

»Quoniam in me sperabit, liberato eum.« Hinc est quod ipse ait: »Conserva me, Domine, quoniam in te speravi (Psal. XV, 1).«---»Protegam eum, quoniam cognovit nomen meum.« Et hoc est quod ibi dicitur: »Dixi Domino: Deus meus es tu (ibid., 2).« Ubique Filius secundum humanitatem, et Deum suum, et Dominum et regem suum Patrem vocat: »Invocabit me, et ego exaudiam eum.« Hoc enim ipse Dominus ait: »Pater, gratias ago tibi, quoniam exaudisti me; ego enim sciebam, quia semper me audis (Joan. XI, 41).«---»Cum ipso sum in tribulatione.« Non enim Pater Filium derelinquit. Unde et cum alibi dixisset: »Quare me [Col. 1056A] dereliquisti?« Subdidit mox dicens: »Longe a salute mea (Psal. XXI, 2).«

»Eripiam eum, et glorificabo eum; longitudine dierum adimplebo eum, et ostendam illi salutare meum.« Ego, inquit, eripiam eum de omnibus augustiis et necessitatibus suis; »et glorificabo eum,« collocando ad dexteram meam. »Longitudine dierum adimplebo eum,« quia regnabit in aeternum, et in saeculum saeculi, et regni ejus non erit finis. »Et ostendam illi salutare meum,« per quod salutatem aeternam et incommutabilem intelligimus.



PSALMUS XCI. 499 PSALMUS CANTICI IN DIE SABBATI.

Hic psalmus in die Sabbati cantari debet. Prima festivitas Sabbatum est, quae colitur divino praecepto. [Col. 1056B] Unde et bene requies interpretatur. Hanc diem benedixit Deus, et omne opus servile in ea fieri interdixit. Est autem opus servile, non quod servi faciunt, sed quod etiam homines liberos servos facit. Omne igitur peccatum est opus servile, quia quicunque facit peccatum, servus est peccati. Bene itaque celebrant Sabbatum, qui mala fugiunt, et bona agunt. Tales igitur in psalterio decachordo cum cantico, et cithara hunc psalmum cantent.

»Bonum est confiteri Domino, et psallere nomini tuo, Altissime. Ad annuntiandum mane misericordiam tuam, et veritatem tuam per noctem. In decachordo psalterio cum cantico, et cithara: quia delectasti me, Domine, in factura tua [(747) 1Kb] ,« ideo bonum mihi est confiteri Domino. Ecclesia loquitur, in factura [Col. 1056C] Domini, et in cunctis suis operibus nimium delectata, quae per dies sex usque ad Sabbatum Deus operatus est. Vult itaque in ipso Sabbato Dominum laudare, benedicere et praedicare, quatenus nec ipsum Sabbatum sine gloria sit, cum omnes alii de suis actionibus sint gloriosi. Magna laus est, et in immensum crescit, si singula, quae illis diebus facta sunt enarrare velimus. Neque in tantis laudibus Sabbatum nobis sufficere potest, nisi aliter, quam Judaei Sabbatum intelligamus. »Bonum est, inquit, confiteri Domino,« et psallere, et laudare nomen tuum, Altissime, ut ab omnibus audiatur. Unde et alibi dicitur: »Clama, ne cesses, quasi tuba exalta vocem tuam (Isa. LVIII, 1).« Itemque: »Exalta in [Col. 1056D] altitudine vocem tuam, qui evangelizas Jerusalem (Isa. XL, 9).« Et non solum de his, sed de misericordia quoque et veritate tua, te omni tempore et laudare et praedicare debemus. Et hoc est quod dicit: »Ad annuntiandum mane misericordiam tuam, et veritatem tuam per noctem.« Hoc est enim mane et nocte, quod est omni tempore, ut per mane, quod initium diei est, totum diem intelligamus. Non enim majus fuit mundum facere quam redimere, neque magis Deum laudare debemus de creatione, quam de redemptione, quae sola Dei misericordia et veri tate nobis facta est. Bonum est itaque laudare, praedicare et annuntiare. Sed quomodo?

»In decachordo psalterio, cum cantico et cithara.« [Col. 1057A] Decem chordas habet psalterium, per quas decem verba legis significantur. In cithara vero vel tres vel quatuor chordae sufficiunt, et hoc quidem jam saepe diximus. Per psalterium igitur Vetus Testamentum, Novum vero per citharam intelligamus. Haec autem duo instrumenta nobis sufficiunt ad Dei magnalia praedicanda. Sed, quia cum cantico fieri debet, laetitiam in tali sermone adesse significat. »Quia delectasti me, Domine, in factura tua.« Hoc jam superius expositum est, et huc usque sermonis continuatio descendit: »Et in operibus manuum tuarum exsultabo.« Et hoc merito; »non enim qui coeperit, sed qui perseveraverit usque in finem, hic salvus erit (Matth. X, 22).«

»Quam magnificata sunt opera tua, Domine!« [Col. 1057B] Digna exclamatio, et non modici miraculi nobilis admiratio! Hinc est enim, quod alibi dicitur. »Mirabilis facta est scientia tua ex me, confortata est et non potero ad eam (Psal. CXXXVIII, 6).«--- »Nimis profundae sunt cogitationes tuae.« Cur aliud vas in honorem fiat, et aliud in contumeliam; cur, antequam nascantur, Jacob eligatur, et Esau reprobetur, solvat, qui potest. Unde et digne satis Apostolus exclamans ait: »O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus!« (Rom. XI, 33.) Investigabiles quidem, quia nimis profundae.

»Vir insipiens non cognoscit, et stultus non intelligit [Col. 1057C] ea.« Vir, inquit, insipiens, et stultus neque cognoscit, neque intelligit opera Dei, illa videlicet opera quae modo magnificata esse dixit. Sed quae sunt illa? ut peccatores intereant in saeculum saeculi. Et hoc est, quod dicit.

»Cum exorientur peccatores sicut fenum, et apparuerint omnes, qui operantur iniquitatem, ut intereant in saeculum saeculi.« Exoriuntur peccatores sicut fenum, quod hodie est, sicut Dominus ait, et cras mittitur in clibanum.Apparent autem et clariores inter alios incedunt, nec tamen ab iniquitate recedunt, non ad aliud nisi ut moriantur et pereant. Hoc autem si vir insipiens et stultus intellexisset, ab illa sua iniquitate fortasse quievisset.

»Tu autem altissimus in aeternum, Domine,« [Col. 1057D] subauditur, eos punies, et ipsas eorum iniquitates cognoscere facies, unde et viro stulto alibi dicitur: »Arguam te, et statuam contra faciem tuam (Psal. XLIX, 21).« Et hoc est quod ait:

»Quoniam ecce inimici tui, Domine, peribunt, et dispergentur omnes qui operantur iniquitatem. Et exaltabitur sicut unicornis 500 cornu meum:« Cornu Ecclesiae, virtus, et potestas, et fides, et doctrina sic exaltata est, ut nullus ei resistere valeat. Unde et ipse Dominus ait: »Ego dabo vobis os, et sapientiam, cui non poterunt resistere, et contradicere omnes adversarii vestri (Luc. XXI, 15).« Sic enim dicitur de unicornu, quod nullum animal ejus impetum sustinere valeat.

[Col. 1058A] »Et senectus mea in misericordia uberi.« Hinc est enim quod dicitur: »Et ingredieris in abundadantia sepulcrum (Job V, 26).« Senectus Ecclesiae. hujus saeculi consummatio est, in qua tam uberem misericordiam suscipiet, ut nulla ulterius misericordia indigeat. Satis magna misericordia, quae omnes misericordias excludit: »Et respexit oculus tuus inimicos meos, et insurgentes in me malignantes audivit auris tua.« Non est, quasi dicat, mihi necesse ostendere tibi, nec accusare inimicos meos; tu eos vidisti et audisti, tu eos optime agnoscis, quam vindictam de eis suscipere debeas.

»Justus ut palma florebit.« Egregie vir justus palmae comparatur, quoniam in divina Scriptura palma victoriam significat. Unde Moyses ait: »Si [Col. 1058B] fuerit causa inter aliquos, et judices interpellaverint, quem justum esse prospexerint, illius justitiae palmam dabunt: quem impium condemnabunt impietatis (Deut. XXV, 1).« Et nota quod ipsi victoriae justum comparavit, ut ejus laudem amplius extolleret. Floret igitur, clarescit, et gloriatur quasi palma justus, quia de omnibus suis triumphat inimicis. »Nemo enim coronatur, nisi qui legitime certaverit (II Tim. II, 3).«---»Et sicut cedrus Libani multiplicabitur,« quae super alias arbores pulchrior, major et excellentior est. Quales igitur sunt cedri inter alias arbores, tales sunt viri justi inter alios homines. Sed quibus rebus hi tales multiplicantur, nisi scientia, misericordia, pietate, omnibusque divitiis [Col. 1058C] spiritualibus? De quibus adhuc subditur:

»Plantati in domo Domini, in atriis domus Dei nostri florebunt.« Domus Dei Ecclesia est, in cujus atriis viri justi plantati, et fundati sunt, ut semper ab omnibus videantur. Ibi doctrina et justitia florent, et sui odoris suavitate alios satiant. Unde Apostolus ait: »Christi bonus odor sumus in omni loco (II Cor. II, 15).« Nam et cedrus odoriferae naturae esse perhibetur.

»Adhuc multiplicabuntur in senecta uberi.« Adhuc, inquit, et quanto tempore mundus iste erit, multiplicabuntur multorum propagine filiorum et virtutum omnium abundantia. In senectute uberi senes sunt sancti, cujuscunque aetatis esse videantur; matura est eorum vita, et ab omni levitate et vanitate [Col. 1058D] aliena. »Et bene patientes erunt.« Nam et latrones, et adulteri, et multi alii multoties patientes sunt, et multis et variis tormentis prae suis iniquitatibus cruciantur, sed non bene patientes sunt, quia nullam de hac sua patientia mercedem recipiunt. Sancti vere patientes erunt, ut annuntient. Quid?

»Quoniam justus Dominus Deus noster, et non est iniquitas in eo.« Haec fuit maxima et principalis causa ut sancti interficerentur, quoniam omnes Deos gentium daemonia esse dicebant, et solum Dominum nostrum justum, et verum Deum esse fatebantur, qui redderet unicuique secundum opera sua.



PSALMUS XCII. LAUS CANTICI IPSI DAVID IN DIE ANTE SABBATUM, QUANDO FUNDATA EST TERRA [(748) 1Kb] .
[Col. 1059A]

Laus, inquit, hujus cantici cantetur, et jubiletur ipsi David. Cui ipsi, nisi Salvatori nostro, qui revera est ipse David, id est manu fortis? cantetur autem in die ante Sabbatum, quia de his quae in illa die operatus est, a cunctis gentibus laudandus et glorificandus est. In illa enim die, quae ante Sabbatum est, Salvator noster crucifixus est, et diabolus superatus est, et de ejus impia potestate humanum genus liberatum est, et originale peccatum deletum est, et ipsa die fundata est terra. De qua dicitur »Etenim firmavit orbem terrae, qui non commovebitur.« Ipsa enim die fundata est Ecclesia, qua ipse [Col. 1059B] nos lavit a peccatis nostris in sanguine suo.

»Dominus regnavit, decorem induit.« Laetatur Propheta de his, quae in die ante Sabbatum facta sunt. Quia ipsa die princeps hujus mundi judicatus et damnatus est, et Salvator noster victor et triumphator regnum suscepit, atque 501 de ejus violenta dominatione genus humanum liberavit. Sed qualem decorem in sua resurrectione induisse putamus, cum in faciem ipsius transfigurati, prae nimio splendore, discipuli intendere non potuissent?

»Induit Dominus fortitudinem, et praecinxit se virtute.« Tantam virtutem et fortitudinem habebunt sancti post resurrectionem, ut nulla creatura eos in aliquo laedere possit. Quid igitur de Salvatoris [Col. 1059C] nostri fortitudine et virtute dicere attinet?

»Etenim firmavit orbem terrae, qui non commovebitur.« Ibi continuatur, ubi in titulo dicitur, quando terra fundata est. Per terram enim Ecclesia significatur, quae tunc quidem fundata est et firmata, quando pro ejus redemptione Salvator noster crucem subire et mori dignatus est; et ipsa quidem non commovebitur, tantique beneficii memor nunquam ab ejus fide et dilectione separabitur. De qua et subditur:

»Parata sedes tua, Deus, extunc: a saeculo tu es.« Eadem ipsa est sedes Dei, quia in ipsa sedet, et judicat Deus, et sicut scriptum est, anima justi sedes est sapientiae. Sed extunc ista sedes parata est, et tanti sessoris digna facta est, ex quo ejus [Col. 1059D] sanguine lota et mundata est. Et sedes quidem ejus extunc parata est; ipse autem non extunc, sed a saeculo est, idem autem significat a saeculo est ac si diceretur, semper est.

»Elevaverunt flumina, Domine, elevaverunt flumina vocem suam a vocibus aquarum multarum.« [Col. 1060A] Postquam haec sedes parata fuit, et praedicatores quos Christus suos vicarios et episcopos super eam ordinavit, praedicare coeperunt, tunc elevaverunt flumina voces suas Domino, eum laudantes, et benedicentes, de sua conversione et justificatione gratias agentes. Per flumina enim populi figurantur, quia, ut scriptum est, »aquae multae, populi multi.« Et bene flumina populos significant, quia sicut in fluminibus undae sibi succedunt ad inferiora labentes, ita et in populis alii aliis succedunt ad mortem festinantes.

»Mirabiles elationes maris, mirabilis in excelsis Dominus.« A vocibus, inquit, aquarum multarum, mirabiles elationes maris factae sunt, quia contra voces sanctorum praedicantium et fidelium populorum [Col. 1060B] Deum laudantium totus mundus conturbatus et commotus est. Ecce mare contra flumina pugnat, contra pauperes divites, contra humiles superbi, et potentes hujus mundi contra eos qui se defendere nolunt. Nemo igitur tanti maris elationes et impetus ferre potuisset, nisi virtus Dei adesset, qui tanti furoris iras mitigasset. Sed audiamus quod sequitur. »Mirabilis in excelsis Dominus.« Et certe conveniens erat, ut contra mirabiles mirabilis poneretur: et mirabilior est ille, qui contra mirabiles pugnat, quam sint maris elationes, quae sanctos impugnant. Et vere mirabilis in excelsis est, tam stupenda, cunctis que admiranda mirabilia faciens. Unde et subditur:

»Testimonia tua, Domine, credibilia facta sunt [Col. 1060C] nimis.« Testimonia hoc in loco omnes ejus promissiones dicit. Promiserat enim Dominus discipulis suis, quod eos non desereret, neque derelinqueret, et quia opera, quae ipse faciebat, ipsi similiter facerent. Quia igitur sicut promiserat, ita factum est, ejus testimonia nimis credibilia facta testatur.

»Domum tuam decent sancta, Domine, in longitudinem dierum.« Hoc est enim quod Dominus ait: »Sancti estote, quoniam sanctus sum Dominus Deus vester (Levit. XI, 44).« Omnia igitur sancta et bona omnia religione et veneratione praeclara decent Ecclesiam Dei, quae per domum significatur. Et hoc quidem non ad tempus, sed in longitudinem dierum, per quod intelligitur in aeternum, et in saeculum [Col. 1060D] saeculi.



PSALMUS XCIII. PSALMUS IPSI DAVID QUARTA SABBATI [(749) 1Kb] .

Dictum est quid significet ipsi David. Quarta Sabbati illuminatus est mundus; illa namque die fecit Deus solem, lunam et stellas, quibus totus mundus illuminatur. Hujus diei immemores sunt, qui Deum [Col. 1061A] coeli nescire, et omnia non videre, dicere audent; sicut illi, qui in hoc psalmo dicunt: »Non videbit Dominus, neque intelliget Deus Jacob.« Et qui huus mundi clarissima lumina exstinguere conantur, quae in illis significata sunt, quae quarta Sabbati Dominus fecit: quibus ipse Dominus ait: »Vos estis lux mundi (Matth. V, 11).« Fit igitur iste psalmus contra Ecclesiae persecutores, qui, quoniam in tenebris sunt, lucem videre non possunt. »Omnis enim qui male agit, fugit lucem (Joan. III, 20).«

»Deus ultionum Dominus, Deus ultionum libere egit.« Ecclesia loquitur, et tyrannos, haereticos, aliosque homines iniquos redarguit, qui tantopere veritatem 502 impugnant, et errorem defendere nituntur. Et quasi dicat: Deus, qui ultionum Dominus [Col. 1061B] est, et qui nihil inultum relinquit, sed omnibus injuriam patientibus justitiam facit, libere egit, libertatem fecit, de diaboli servitute mundum redemit; et vos econtra populum Dei in errorem, et diaboli servitutem trahere conamini? Cessate jam nunc, cessate, et ad ultorem et liberatorem oculos crigite. Si non cessaveritis, ultor est: si cessaveritis, liberator est.

»Exaltare, qui judicas terram, redde retributionem superbis.« Inconvertibiles eos esse cognoscit, ideoque ad Dominum conversus eum rogat, ut in sua superbia persistentibus retributionem reddat, quatenus ultorem cognoscant, quia liberatorem habere noluerunt. Exaltatur autem Dominus, et contra superbos elevatur, quando se eis iratum [Col. 1061C] ostendit.

»Usquequo peccatores, Domine, usquequo peccatores gloriabuntur?« Exspectat Dominus peccatores, et non statim punit, si forte convertantur et sanentur. Illi autem non solum peccare non cessant, sed, quod nequius est, in ipsis iniquitatibus gloriantur.

»Usquequo pronuntiabunt, et loquentur iniquitatem? Loquentur omnes, qui operantur iniquitatem?« Non sufficit eis malum agere, nisi et alios agere doceant. Tales enim sunt, qui in cathedra pestilentiae sedent, quia pronuntiare et loqui ad doctrinam pertinet.

»Populum tuum, Domine, humiliaverunt.« Humiliaverunt [Col. 1061D] enim alios quidem tormentis, alios blanditiis et promissionibus, alios vero falsae doctrinae persuasionibus. Quid est enim humiliaverunt, nisi suae voluntati subdiderunt? »Et haereditatem tuam vexaverunt.« Tales homines daemonia sunt, et ideo quos invadunt, vexare dicuntur. Magna vexatio est ista, de qua modo superius diximus.

»Viduam et advenam interfecerunt, et pupillos occiderunt.« Hoc autem secundum litteram verum esse non dubium est. Allegorice autem per viduam illa anima significatur, quae a Deo divisa est, et eorum erroribus sociata. Dicitur enim vidua, quasi a viro divisa. Advenae vero illi sunt, qui Ecclesiam relinquentes, ad eos venerunt, et cum eis esse et habitare elegerunt. Per pupillos autem illi significantur, [Col. 1062A] qui simpliciores sunt, et quasi sunt infantes facile decipiuntur. Et isti quidem sunt, quos Ecclesiae persecutores interfecisse dicuntur.

»Et dixerunt: Non videbit Dominus, neque intelliget Deus Jacob.« Hanc tantam blasphemiam illi dicere potuerunt, qui Deum Jacob non esse credebant. Si enim Deus est, et videre cum, et intelligere omnia necesse est. Unde et deos gentium Propheta deridens, ait: »Dicite mihi quae prima fuerunt, et ultima quae futura sunt, et dicam quia dii estis vos«

»Intelligite nunc, qui insipientes estis in populo, et stulti aliquando sapite.« Vel nunc, quasi dicat, intelligite, quando tot signa et miracula in ejus nomine fieri videtis, et Deum esse credite, et omnia videre et intelligere cognoscite. Quis enim nisi Deus [Col. 1062B] hominem fecit? Quis ei aures et oculos dedit? Quod si ipse omnia fecit, qua praesumptione haec dicere audetis? Et hoc est, quod ait:

»Qui plantavit aurem, non audiet? Qui finxit oculum, non considerat?« Qui enim potuit quod majus est, et illud potest quod minus est. Non enim sine visu, et auditu esse potest, qui omnibus aliis et visum et auditum tribuit. Sed quia dixit non considerat, potius de sensibus interioribus significare videtur.

»Qui corripit gentes, non arguet? Qui docet hominem scientiam.« Ille, inquit, qui corripit omnes gentes, et de suis pravitatibus castigat, vos solos de vestra insipienti et stultitia non arguet? Et ille, qui docet omnem hominem scientiam, ita suam [Col. 1062C] scientiam amisit, ut vestras iniquitates non videat, neque intelligat?

»Dominus novit cogitationes hominum, quoniam vanae sunt.« Omnia igitur videt, cui neque ipsae cogitationes abscondi possunt. Taceant itaque insipientes in populo, et stulti aliquando quiescant, et haec ulterius nec cogitare nec dicere audeant.

»Beatus homo quem tu erudieris, Domine, et de lege tua docueris eum.« Illi soli beati sunt, qui a Deo et de lege Dei cruditi sunt: sicut econtra illi miseri sunt, qui sapientiam hujus mundi, quae apud Deum stultitia est, a philosophis, et haereticis, aliisque magistris perversorum dogmatum didicerunt.

»Ut mitiges eum a diebus malis, donec fodiatur [Col. 1062D] peccatori fovea.« Illos mitigat Deus a diebus malis, quos in sua misericordia custodit, ut etiam inter iniquos fideliter vivere et conservari possint. Unde Apostolus ait: »Redimentes tempus, quoniam dies mali sunt (Ephes. V, 16).«---»Donec fodiatur peccatori fovea.« Quotidie foditur peccatori fovea, quia quanto plus peccat, tanto sibi profundior fovea paratur.

»Quia non repellet Dominus plebem suam, et haereditatem suam non derelinquet, quoadusque justitia convertatur in judicium: et qui tenent eam omnes, qui recto sunt corde.« Mitigabit enim Dominus sanctos suos a diebus malis, sive in hac vita, sive in alia; ne hic, neque ibi dies malos habeant. Et inde manifestum est quia non repedet [Col. 1063A] Dominus plebem suam, et haereditatem suam non derelinquet; sicut ipse ait: »Non vos deseram, neque derelinquam (Joan. XIV, 18).« Et: »Ecce ego vobiscum sum omnibus diebus, usque ad consummationem 503 saeculi (Matth. XXVIII, 20).« Et tunc quidem justitia convertetur in judicium, quia tunc de singulis, et de omnibus tractabitur et judicabitur, utrum justitiam vel injustitiam habeant. Et qui sunt illi, qui vel nunc eam tenent, vel tunc eam habebunt? Omnes, qui recto sunt corde. Hoc est enim quod alibi dicitur: »Quam bonus Israel Deus his qui recto sunt corde!« (Psal. LXXII, 1.) Rectum cor illi habent, qui via recta incedentes, ad falsitatem et iniquitatem non flectuntur.

»Quis exsurget mihi adversus malignantes? Aut [Col. 1063B] quis stabit mecum adversus operantes iniquitatem?« Hinc probatur quod haereditatem suam, et Ecclesiam suam Dominus non derelinquet, quia ipse est, qui exsurgit ei in adjutorium adversus malignantes, et qui stat secum ad pugnandum contra eos, qui operantur iniquitatem.

»Nisi quia Dominus adjuvasset me, paulo minus habitasset in inferno anima mea.« Nisi, inquit, hoc fuisset, quia Dominus adjuvasset me, tantis multoties calamitatibus oppressa fui, ut paulo minus succubuissem; ac per hoc habitasset in inferno anima mea, sed tu semper praesto mihi aderas optimus auxiliator. Hoc est enim quod ait:

»Si dicebam: Motus est pes meus, misericordia tua, Domine, adjuvabat me [(750) 1Kb] .« Pes autem [Col. 1063C] movetur, quando mens a sua stabilitate flectitur, et prae timore quid ei agendum sit, dubitare incipit.

»Secundum multitudinem dolorum meorum in corde meo, consolationes tuae, Domine, laetificaverunt animam meam.« Hoc est enim quod Apostolus ait: »Sicut abundant passiones Christi in nobis; ita et per Christum abundat consolatio nostra (II Cor. I, 5).« Neque enim aliter mundi hujus adversitates Ecclesia Dei sustinere posset, nisi ei in suis magnis necessitatibus tam misericorditer Dominus subvenisset. Sed probatum est quia, quando humano auxilio penitus destituitur, tunc in proximo ei divinum adest auxilium.

»Nunquid adhaeret tibi sedes iniquitatis, qui fingis laborem in praecepto?« Hoc est enim quod alibi [Col. 1063D] dicitur: »Quia non habitabit juxta te malignus, neque permanebunt injusti ante oculos tuos (Psal. V, 6).« Bene autem hic dicitur. Quia non adhaerebit ei sedes iniquitatis, de quo supra dixit: »quia haereditatem suam non derelinquet.« Conveniens enim est ut qui bonos sibi associat, malos quoque a se repellat. Sedes autem iniquitatis homines dicuntur iniqui, quia in eis iniquitas sedet et habitat. Fingit autem Dominus dolorem in praecepto, quia sine labore et dolore ejus praecepta servari non possunt. Unde ipse ait: »Qui vult venire post me, abneget semetipsum, et tollat crucem suam, et sequatur [Col. 1064A] me (Matth. XVI, 24).« Non placet igitur ei iniquitas, qui tantam justitiam diligit et aequitatem.

»Captabunt in animam justi, et sanguinem innocentem condemnabunt.« Docet nos quod per sedem iniquitatis homines iniquos intelligere debemus; ipsi enim sunt qui captant in animam justi, et sanguinem innocentem morti condemnant. Sed quid est in animam justi captare, nisi magno desiderio in ejus perditionem inhiare?

»Et factus est mihi Dominus in refugium, et Deus meus in auxilium spei meae.« Non multum ei timere necesse est iniquorum hominum insidias et persecutiones, qui ipsum Dominum in refugium et adjutorium firmissime habere sperat; sicut ille ait: »Fiat misericordia tua, Domine, super nos, quemadmodum [Col. 1064B] speravimus in te.« Hoc enim ille non dixisset, nisi firmam spem in Deum habuisset.

»Et reddet illis Dominus iniquitates ipsorum, et in malitiam eorum disperdet illos Dominus Deus noster.« Hoc autem erit in judicio, quando pro suis iniquitatibus, et maxime quia Ecclesiam Dei tanto odio persecuti sunt, in ignem mittentur aeternum. Reddere autem iniquitates, nihil aliud est, quam reddere mercedem de iniquitatibus.



PSALMUS XCIV. LAUS CANTICI IPSI DAVID.

Non omne canticum laudabile est, sed illud canticum est dignum laude, quod non solum voce, sed mentis quoque intentione Christo cantatur; hoc est enim, ipsi David.

[Col. 1064C] »Venite, exsultemus Domino, jubilemus Deo salutari nostro.« Invitat nos Propheta ut conveniamus et Domino exsultemus, jubilemus, cantemus, ploremus, adoremus, et ipsum benedicamus, et ante faciem ejus procidamus.

»Ipse enim est Dominus Deus noster, nos autem populus ejus, et oves pascuae ejus;« et ideo dignum est ut ei serviamus, et per omnia, et in omnibus ei obediamus. Deo autem exsultare et jubilare, est ei immenso amore intus et extra, in corde et in ore dignis laudibus personare. Quod autem in titulo dicitur: »Laus cantici 504 ipsi David,« hoc est quod hic dicitur: »Jubilemus Deo salutari nostro,« quia salutare nostrum Christus est, qui per David significatur.

[Col. 1064D] »Praeoccupemus faciem ejus in confessicae.« Venturus est Dominus ad judicium, et videbit eum omnis oculus, sicut scriptum est, quia »videbit omnis caro salutare Dei (Luc. III, 6).« Praeoccupemus igitur faciem ejus in confessione, ut, cum venerit, non quasi extraneos et ignotos nos respiciat, sed laeta facie nobis occurrat, et illuminet vultum suum super nos, et misereatur nostri. »Et in psalmis jubilemus ei.« Hinc fortasse Ecclesia ubique gentium consuetudinem accepit, ut die ac nocte in psalmis Deo jubilare non cesset. In psalmis autem cantare, est decem legis praecepta servare, quoniam [Col. 1065A] psalmi a psalterio dicuntur, cujus decem chordae, decem legis mandata significant.

»Quoniam Deus magnus Dominus, et rex magnus super omnes deos.« Ideo, inquit, et cantare et jubilare debemus, quoniam ipse est et magnus Deus, et magnus Dominus, et rex magnus super omnes deos. Hoc est enim quod alibi ait: »Magnus Dominus et laudabilis nimis, et magnitudinis ejus non est finis (Psal. XCV, 4).« Relinquantur igitur caeteri dii, et ipse solus adoretur, qui maximus et potentissimus est in universa terra.

»Quoniam non repellet Dominus plebem suam, quia in manu ejus sunt omnes fines terrae, et altitudines montium ipse conspicit.« Plebs illius nos sumus, et ideo eum laudare debemus, quia non repellet [Col. 1065B] nos, neque a se ipso, neque a laudibus suis: »Quia in manu ejus sunt omnes fines terrae.« Hoc autem ad illud respondet quod ait: »Quoniam Deus magnus Dominus.« Magnus enim est, in cujus manu omnia concluduntur. Manus autem Dei ejus virtus, et potentia intelligitur. »Et altitudines montium ipse conspicit.« In quo nihilominus et magnus et excelsus super omnes esse monstratur. Huic autem loco convenire videtur quod dicitur: »Excelsus Dominus, et humilia respicit, et alta a longe cognoscit (Psal. CXXXVII, 6).« Quid igitur per montes, nisi hujus saeculi altiores et potentiores intelligamus? Horum autem altitudines, quia Deo non placent, eum a longe cognoscere dicit. Sunt tamen et alii montes, per quos apostoli significantur, [Col. 1065C] quorum altitudines, quia bonae sunt, eas Dominum videre delectat. Sanctorum altitudines, virtuter sunt et mores honesti. Alius enim humilitate, alius patientia, alius continentia, alius alia qualibet virtute elevatur, et aliis praeeminet.

»Quoniam ipsius est mare, et ipse fecit illud, et aridam fundaverunt manus ejus.« Et in hoc similiter magnus Dominus esse ostenditur, quod mare et aridam fecisse dicitur. Per mare mundum istum, et per aridam Ecclesiam intelligere possumus, quae sic in medio hujus maris a Domino fundata est, ut ejus procellis et tempestatibus moveri non possit. Ipse autem fecit utrumque, quia et bonos et malos ipse fecit, et nihil est quod ipse non fecerit.

[Col. 1065D] »Venite, adoremus, et procidamus ante Deum, ploremus coram Domino qui fecit nos, quia ipse est Dominus Deus noster, nos autem populus ejus, et oves pascuae ejus.« Iterum nos invitat ut veniamus, adoremus et ploremus, atque ex toto nos humiliemus ante Deum, omnium rerum factorem et creatorem, qui nos fecit et refecit, et ad antiquam imaginem reformavit. Quod quidem justissime facere debemus, »quia ipse est Dominus Deus noster.« Si Deo, et Domino nostro non servimus, omnino ingrati et abominabiles sumus. »Nos autem populus ejus, et oves pascuae ejus.« Magna gloria, et magnus honor nobis est, et ejus populus et ejus oves [Col. 1066A] dicamur. Nos sumus ille populus de quo dicitur: »Populus, quem non cognovi, servivit mihi, in auditu auris obedivit mihi (Psal. XVII, 44).« Oves autem ejus sumus, si humilitatem et patientiam habeamus, et si in ejus pascuis delectemur, per quae utriusque Testamenti volumina significantur, si ejus vocem audiamus. Sicut ipse ait: »Oves meae vocem meam audiunt, et ego Dominus agnosco eas, et vitam aeternam do eis; et sequuntur me (Joan. X, 27).« Et ipse quidem est, qui nos quotidie admonet, dicens:

»Hodie si vocem ejus audieritis, nolite obdurare corda vestra, sicut in exacerbatione secundum diem tentationis in deserto.« Hodie, inquit, si vocem ejus audieritis, cujus oves et populus estis, [Col. 1066B] nolite facere sicut fecerunt patres vestri, quorum utique filii estis, si eos in eadem perfidia imitamini. Hoc autem de illis dicit qui, quoties eum in deserto tentaverunt, ad iracundiam provocaverunt, inobedientes exstiterunt, et ideo in terram sibi promissam non intraverunt. De quibus alibi dicitur: »Quoties exacerbaverunt eum in deserto, in iram concitaverunt eum in terra sine aqua (Psal. LXXVII, 40).« Dicitur igitur nobis ne eos imitemur, et ne ad Dei praecepta audienda et suscipienda corda nostra induremus, ne forte et nobis similia contingant. Et illi quidem probaverunt et viderunt opera Dei, et in mari diviso, et in Pharaone submerso, et in aqua de petra, et in manna de coelo, et in multis aliis, quae enumerare longum est, et tamen non crediderunt [Col. 1066C] verbis ejus, nec vocem Domini audierunt.

»Quadraginta annis proximus fui generationi huic, et dixi: Semper hi errant corde.« Proximus eis fuit Dominus per annos quadraginta ad regendum et custodiendum, aliquando etiam ad puniendum, et neque beneficiis, neque flagellis 505 cordis sui duritiam amiserunt. Unde et subditur: »Et dixi: Semper hi errant corde.« Dicere Dei, vidisse et cognovisse fuit, et tale est ac si diceret: Et vidi eos semper errantes, et in malitia perseverantes. Et hoc est quod dicit:

»Ipsi vero non cognoverunt vias meas.« Quid est vias meas non cognoverunt, nisi per vias meas ambulare noluerunt? »Quibus juravi in ira mea, si introibunt [Col. 1066D] in requiem meam.« In eo quod se jurasse dicit, firmum hoc et incommutabile esse ostendit. Quod autem ait: »si introibunt in requiem meam,« comminatio est. Vocatur enim ellipsis hic modus locutionis, ubi semper aliquid deest ad plenitudinem orationis; potest enim subaudiri, non mihi credatur, vel non amplius potero, vel aliquid aliud, quod convenire videatur.



PSALMUS XCV. QUANDO DOMUS AEDIFICABATUR POST CAPTIVITATEM. CANTICUM HUIC DAVID [(751) 1Kb] .

Vidit David propheta quando domus aedificabatur post captivitatem, et praecepit hoc canticum cantari [Col. 1067A] huic David, id est Salvatori nostro, a quo illa domus aedificata est. Haec domus S. Ecclesia est, quam Salvator noster in ligno crucis aedificavit, post longam captivitatem, in qua totum humanum genus diabolus possedit, et tenuit. Similiter autem, et sub Jesu sacerdote magno templum Domini reaedificatum est, post Babylonis captivitatem a qua ista, de qua nunc loquimur, captivitas significabatur.

»Cantate Domino canticum novum, cantate Domino, omnis terra.« Quod modo Propheta in titulo praecepit, hoc canticum cantari huic David, hoc est, quod modo dicit: »Cantate Domino canticum novum;« quoniam per David ipse Dominus et Salvator noster significatur. Invitantur enim ad cantandum non solum Judaei, sed omnis terra, quia »non [Col. 1067B] Judaeorum tantum, ut ait Apostolus, imo et gentium [(752) 1Kb] unus est Deus (Rom. III, 29).« Debent autem cantare canticum novum, canticum nativitatis, passionis, resurrectionis, et ascensionis. Haec enim nova sunt, et a prioribus inaudita. Cantant praeterea et illi canticum novum, qui non litterae vetustatem, sed spiritualis intelligentiae novitatem sequuntur.

»Cantate Domino, et benedicite nomini ejus.« Dignum est ut semel, et iterum, et multoties ad cantandum invitet, quos non uni genti, sed cunctis gentibus, populis et nationibus cantare oportet. Cantate, inquit, et cantando benedicite nomen ejus; id est sic vivite, sic agite, sic praedicate, ut in vobis nomen ejus benedicatur. Benedicite in Patre Filium, in Filio [Col. 1067C] Patrem, et in utroque Spiritum sanctum; hoc est nomen ejus, quia hi tres unus Deus. Quis enim Apostolos Christi virtutes et miracula narrare, et ejus misericordias praedicare audiat, et non continuo dicat: Sit nomen Domini benedictum? »Bene nuntiate de die in diem salutare ejus.« Bene, inquit, constanter et sapienter nuntiate de die in diem, omni tempore, et per singulos dies eam salutem, quam ubique gentium Dominus operatus est. De qua alibi dicitur: »Deus autem rex noster ante saecula operatus est salutem in medio terrae (Psal. LXXIII, 12).«

»Annuntiate inter gentes opera ejus, in omnibus populis mirabilia ejus.« Hoc enim fecerunt apostoli, [Col. 1067D] quia sicut scriptum est: »Profecti praedicaverunt ubique, Domino cooperante et sermonem confirmante, sequentibus signis (Marc. XVI, 20).« Et alibi: »In omnem terram exivit sonus eorum, et in finem orbis terrae verba eorum (Psal. XVIII, 5).«

»Quoniam magnus Dominus, et laudabilis nimis, »terribilis est super omnes deos.« Et ideo terribilis super omnes deos, quoniam omnes dii gentium daemonia. Ideo vero laudabilis, quoniam ipse coelos fecit. [Col. 1068A] Quis enim sic magnus, sic laudabilis et sic terribilis est, sicut ille qui omnia fecit? A privilegio majoris partis omnium rerum creatorem esse ostendit, dum eum coelos fecisse dicit.

»Confessio, et pulchritudo in conspectu ejus.« Confessio martyrium, pulchritudo vero baptismum significare videtur. Et de confessoribus quidem Dominus ait: »Qui me confessus fuerit coram hominibus, confitebor et ego eum coram Patre meo (Matth. X, 32).« De baptismo vero: »Qui crediderit, et baptizatus fuerit, salvus erit (Marc. XVI, 16),« Unde et alibi dicitur: »Lavabis me, et super nivem dealbabor (Psal. L, 9).« Tales igitur erunt in conspectu Dei, qui vel martyrio, vel baptismo sic sanctificati fuerint. Qui vero vel hoc, vel illo modo [Col. 1068B] ab eo sanctificantur, 506 et sancti et magni efficiuntur. Et hoc est quod ait: »Sanctitas, et magnificentia in sanctificatione ejus [(753) 1Kb] .« Possumus autem per confessionem et poenitentiam intelligere, quia et ipsa sanctificat et liberat a peccatis.

»Afferte Domino, patriae gentium, afferte Domino gloriam et honorem, afferte Domino gloriam nomini ejus.« Afferte, inquit, Domino patriae gentium, et quid afferre debeatis, audite: »Afferte Domino gloriam et honorem.« Et quam gloriam? Afferte Domino gloriam nomini ejus. Quid est nomini ejus? Ad honorem nominis ejus, vel quae conveniat nomini ejus. Magnum est nomen, magna fiet gloria. Nomen ejus omnia continet, gloria ejus omnia repleantur.

[Col. 1068C] »Tollite hostias, et introite in atria ejus, adorate Dominum in aula sancta ejus.« Aula sancta ejus Ecclesia est et fidelium multitudo. Vult igitur, ut hostias nostras ibi offeramus, ubi a pluribus videantur, ut fides nostra non sit occulta, sed manifesta. Qui aliud non habet quod Domino offerat, se ipsum, obsequium suum, fidem suam offerat, quia non est majus, quod offerre possit. Si promisisti castitatem, humilitatem, patientiam, obedientiam, et his similia, bonum hostiam Domino obtulisti. Non erubescas coram multis adorare Dominum, ut multi te videant, et bonum exemplum de te suscipiant, quatenus in te illud adimpleatur quod scriptum est: »Sic luceat lux vestra coram hominibus, ut videant bona opera vestra, et glorificent Patrem vestrum, qui in coelis [Col. 1068D] est (Matth. V, 16).«

»Commoveatur a facie ejus universa terra.« Vos, quasi dicat, ejus facies, ejus imago et similitudo estis, quia ad ejus imaginem et similitudinem facti estis. Commoveatur igitur a vobis universa terra; nihil terrenae corruptionis in vobis permaneat, ut penitus ad ejus faciem et pulchritudinem reformemini, ad cujus imaginem facti estis. »Dicite in nationibus, [Col. 1069A] quia Dominus regnavit a ligne [(754) 1Kb] .« Qui tales sunt, talia dicere digni sunt. A ligno Dominus regnare coepit, quia per lignum regnum redemit. Non cognoscebant prius homines regnum suum; sed postquam factus est principatus super humerum ejus, cognitus est Dominus, et regni gubernacula suscepit. »Etenim correxit orbem terrae, qui non commovebitur.« Ab hoc enim dicitur rex ut regat, et corrigat et inde eum esse regem probat, quia rexit et correxit orbem terrae, non totum mundum, sed meliorem mundi partem intelligere debemus, populum videlicet Christianum, qui sic a rege suo correctus et instructus est, ut nunquam ab eo separetur et commoveatur. »Judicabit populos in aequitate.« Hoc autem erit in judicio, quando reddet [Col. 1069B] singulis secundum opera sua. »Et gentes in ira sua,« quia non fecerunt voluntatem suam. Unde et alibi dicitur: »Dominus in ira sua conturbavit eos, et devorabit eos ignis (Psal. XX, 10).«

»Laetentur coeli, et exsultet terra, moveatur mare, et plenitudo ejus.« Haec verba tantam laetitiam sonant, quanta in hac vita haberi potest. Tunc igitur ista laetitia erit sanctis, quando Dominus judicabit populos in aequitate. Coeli, apostoli; terra, Ecclesia; mare, et plenitudo ejus, omnes baptismatis aquis regenerati intelliguntur. Tales pisces promittebat Dominus apostolis, quando dicebat: »Venite post me, et faciam vos fieri piscatores hominum (Marc. II 17).«

»Gaudebunt campi, et omnia quae in eis sunt.« [Col. 1069C] Quod per mare et plenitudinem ejus significatum est, hoc per campos et quae in eis sunt, intelligi potest. »Tunc exsultabunt omnia ligna silvarum.« Et haec similiter significant, quae superiora. Diversis namque ex causis, et pisces maris, animalia terrae, et ligna silvarum homines dici possunt. Sed quare omnia haec tunc gaudebunt et exsultabunt? Sequitur: »Ante faciem Domini, quia venit, quoniam veniet judicare terram.« Duplex gaudium erit: unum, quia prius venit redimere et docere; alterum, quia veniet judicare terram. Nisi enim prius redimere venisset, nullum de secundo adventu gaudium esset. Illi igitur de secundo adventu gaudebunt, qui se in primo redemptos et electos esse intelligent; [Col. 1069D] sive pisces maris, sive bruta camporum animalia, sive dura et infructuosa silvarum ligna fuerint. Venit igitur Dominus judicare terram. Sed quomodo judicabit?

»Judicabit orbem terrae in aequitate, et populos in veritate sua.« Iste versus bonis gaudium, et malis tristitiam parit.



507 PSALMUS XCVI. PSALMUS IPSI DAVID CUM TERRA EJUS RESTITUTA EST.

Tunc factum est quod dicit iste Psalmus, cum terra restituta est ipsi David. Tunc enim Salvatori nostro terra sua restituta est, quando diabolo superato, [Col. 1070A] mundus ei servire, et in eum credere coepit Possumus autem per terram suam, suam quoque carnem intelligere, quam cum in cruce mortuam reliquisset, die tertia viva sibi restituta est.

»Dominus regnavit, exsultet terra, laetentur insulae multae.« Exsultet, inquit, terra, gaudeat Ecclesia, laetentur insulae multae, per quas singulae Ecclesiae significantur; quae, quamvis spatio locorum divisae sint, in fide tamen et dilectione unum sunt et unam Ecclesiam faciunt. Sed unde laetentur? Quia Dominus regnavit, quia terra sua, et regnum suum sibi restitutum est. Gaudeant, quia bonum habent imperatorem, quae tanto tempore sub diaboli durissima servitute oppressae doluerunt. Qui ideo, quasi dicat, in adventu suo cognitus non est, quia humilis [Col. 1070B] apparuit, et in forma servi et majestatem suam in primo adventu revelare noluit. Et est hoc quod ait.

»Nubes et caligo in circuitu ejus.« Nubem et caliginem, carnem vocat, qua divinitas induta, et circumamicta videri non potuit. »Si eum cognovissent, ut ait Apostolus, nunquam Dominum gloriae crucifixissent (I Cor. II, 8).« De hac nube scriptum est: »Ecce Dominus ascendet super nubem levem, et ingredietur Aegyptum, et corruent omnia simulacra ejus (Isa. XIX, 1).« De hac nube istae pluviae exeunt quibus tota Ecclesia irrigatur. Cum autem venerit Dominus in sede majestatis suae, tunc haec nubes non erit caliginosa; sed in tanta claritate apparebit, ut ejus splendore obscuretur sol et [Col. 1070C] luna perdat lumen suum. Cujus autem sedis correctio, justitia et judicium erit; et hoc est quod dicit: »In circuitu ejus justitia, et judicium correctio sedis ejus.« Totus mundus ab hac sede judiciaria judicabitur et corrigetur. Sed quomodo? Non injuste, non temere, sed in justitia et judicio.

»Et tunc quidem ignis ante eum praeibit, et inflammabit in circuitu inimicos ejus.« Postquam, inquit, haec sedes suae correctionis sententiam dederit, illico ignis praeibit ante eum, »et inflammabit in circuitu inimicos ejus,« ut de igne temporali, quo mundus ardebit, in ignem aeternum transeant impii, qui finem non habebit.

»Illuxerunt fulgura ejus orbi terrae, vidit, et commota [Col. 1070D] est terra.« Nunc ad primum adventum, de quo in principio psalmi loqui coeperat, revertitur, et ea per ordinem narrat, quae tunc temporis facta sunt. Ipse, quasi dicat, suae divinitatis potentiam celavit, sed fulgura ejus, per quae apostolos et doctores intelligimus, manifeste cunctis illoxerunt et claruerunt. Haec autem fulgura, et vocis magnitudine, et miraculorum splendore terribilia, totam terram commoverunt. Hoc est enim quod ait: »Vidit, et commota est terra.« Alii bene et alii male commoti sunt. De hac autem commotione Dominus ait: »Nolite putare quia veni pacem mittere in terram, non [Col. 1071A] veni pacem mittere, sed gladium. Veni enim separare filium adversus patrem suum, et filiam adversus matrem suam, et nurum adversus socrum suam, et inimici hominis domestici ejus (Matth. X, 34).«

»Montes sicut cera fluxerunt ante faciem Domini, a facie Domini tremuit omnis terra.« Quos modo fulgura dixit, nunc montes vocat. Et merito montes vocantur apostoli, quia et sanctitate et scientia omnibus aliis altiores sunt. Ipsi autem sicut cera fluxerunt, quia multos alios illuminarunt. Bene autem dixit: »ante faciem Domini,« quia dignum est ut talia candelabra, talesque cerei ante faciem Domini semper assistant. »A facie Domini tremuit omnis terra.« Quid est a facie Domini, nisi a cognitione veritatis? Illa igitur terra tremuit, quae Dominum [Col. 1071B] cognoscere meruit, est enim »initium sapientiae timor Domini (Eccli. I, 17);« unde et subditur:

»Annuntiaverunt coeli justitiam ejus, et viderunt omnes populi gloriam ejus.« Ecce iterum coeli vocantur apostoli, ut montibus sublimiores esse credantur. Et isti sunt illi coeli, qui praedicant et narrant justitiam et gloriam Dei. Gloriam videlicet resurrectionis et ascensionis, quam soli et omnes illi populi vident, qui in Christum credunt, et Christianorum fidem recipiunt.

»Confundantur omnes qui adorant sculptilia, et qui gloriantur in simulacris suis.« Omni confusione digni sunt, qui post apostolorum praedicationem, et tantam miraculorum virtutem et ostensionem, adhuc idola adorare non erubescunt, et in simulacris [Col. 1071C] suis gloriantur. »Adorate eum omnes angeli ejus.« Possumus per angelos qui Salvatorem nostrum adorare jubentur, non solum virtutes angelicas sed apostolos quoque 508 et doctores intelligere, quoniam angeli nuntii interpretantur.

»Audivit, et laetata est Sion.« Hoc est enim quod superius ait: »Exsultet terra, et laetentur insulae multae.« Idem igitur per Sion, et per terram, et insulas significatur. De quibus adhuc subditur: »Et exsultaverunt filiae Judae, propter judicia tua, Domine.« Filiae Judae singulae Ecclesiae, vel civitates intelliguntur, quae inde laetantur, quia judicia vera esse cognoscunt, in quibus de suis inimicis vindicandas esse non dubitant.

[Col. 1071D] »Quoniam tu es Dominus altissimus super omnem terram, nimis exaltatus es super omnes deos.« Omnes, inquit, te adorare debent, quia tu solus altissimus super omnem terram, cui omnis creatura subjecta est, secundum illud: »Omnia subjecisti sub pedibus ejus (Psal. VIII, 8).« Nimis autem super omnes deos exaltatus est Dominus, quia non solum daemonia, sed ipsi quoque angeli omnes ei subjecti sunt.

»Qui diligitis Dominum, odite malum.« Nihil aliud odio habendum est, nisi malum, quia et Deus noster omnem suam diligit creaturam, et solum malum [Col. 1072A] odio habet. Qui igitur diligit Deum, omnem creaturam Dei diligat, non autem malum; quia creatura Dei non est. Sunt igitur et mali homines diligendi; sed vitia quae in eis sunt, quia mala sunt, diligenda non sunt. »Custodit Dominus animas servorum suorum, et de manu peccatoris liberavit eos.« Odite, inquit, malum, et ne timeatis hominem malum. »Nolite timere eos qui occidunt corpus, quia animam non possunt occidere (Matth. X, 28);« et hoc est quod dicit: »Custodit Dominus animas servorum suorum; de manu peccatoris liberavit eos [(755) 1Kb] .« Non in anima, sed in solo corpore habent potestatem. Unde et alibi dicitur: »Dominus custodit te ab omni malo (Psal. CXX, 7).« Et ne forte de corporis afflictionibus hoc intelligeres, subdidit, dicens: [Col. 1072B] »Custodiat animam tuam Dominus.«

»Lux orta est justo, et rectis corde laetitia.« Haec inquit, lux de qua huc usque locuti sumus, hic Deus noster, qui est altissimus super omnem terram: haec laetitia de qua Sion laetata est, et exsultaverunt filiae Judae, non omnibus orta est; quia non ab omnibus recepta est. Haec enim lux »in propria venit, et sui non receperunt (Joan. I, 11).« Quibus igitur orta est? Justis et rectis corde, per quos Christianorum populos intelligimus. Unde et bene subditur: »Laetamini, justi, in Domino,« quoniam vobis natus est Dominus; »et confitemini memoriae sanctitatis ejus;« quia non est oblitus promissionis suae, sed quaecunque per legem et prophetas promiserat, veniens, et carnem suscipiens adimplevit.



PSALMUS XCVII. PSALMUS IPSI DAVID.
[Col. 1072C]

Quid significet ipsi David, satis manifestum est. Hoc in isto Psalmo significat, ipsi David, quod in prioribus significat, in finem.

»Cantate Domino canticum novum, quia mirabilia fecit Dominus.« Hoc Judaei non intelligunt, et ideo in vetustate litterae permanentes, se ipsos occidunt. Hoc enim et Apostolus dicit: »Littera occidit, spiritus autem vivificat: finis legis Christus est (II Cor. III, 6),« quia in ipso littera finita est, et post ipsum secundum litteram legem intelligere magnum peccatum est. Nos igitur cantemus Domino canticum novum, canticum nativitatis, passionis, resurrectionis [Col. 1072D] et ascensionis. Haec sunt enim mirabilia, quae Dominus hic fecisse dicitur. Quid mirabilius Christi nativitate? Quid mirabilius ejus resurrectione et ascensione? Et quid mirabilius ejus passione? In qua ipsa ejus dextera eum salvavit, et moriendo omnes suos inimicos superavit? Et hoc est quod dicit:

»Salvavit eum dextera ejus, et brachium sanctum ejus.« Non necesse habuit aliunde auxilium quaerere; sufficiebat sibi dextera sua, et fortitudo brachii sui. Mors Christi voluntatis fuit, non imbecillitatis. Mortuus est, quia voluit, qui, si noluisset, nunquam occidi potuisset. Hinc autem narrare incipit, [Col. 1073A] quomodo haec mirabilia facta fuerunt; et dicit Deum Patrem hoc fecisse, qui proprio Filio non pepercit, sed pro nobis omnibus et incarnari, et mori constituit. Et hoc est quod ait:

»Notum fecit Dominus salutare suum, ante conspectum gentium revelavit justitiam suam.« Salutare Dei Christus est, qui de Virgine natus in multis argumentis notissimus nobis factus est. Unde Apostolus dicit: »Nihil me judicavi scire inter vos, nisi Christum Jesum, et hunc crucifixum (I Cor. II, 2).« Inde et beatus apostolus Petrus ait: »Tu es Christus Filius Dei vivi (Matth. XVI, 17).« Quod autem ait: »Ante conspectum gentium revelavit justitiam suam;« 509 vel eumdem ipsum intelligere debemus, vel evangelicam praedicationem, quae et [Col. 1073B] per ipsum, et per discipulos suos ubique gentium manifestata est. Unde Apostolus ait: »Non erubesco Evangelium; virtus enim Dei est ad justitiam omni credenti (Rom. I, 16).«

»Memor fuit misericordiae suae Jacob, et veritatis suae domus Israel.« Si dicatur quod Jacob memor fuit misericordiae Dei, et domus Israel, planum est; sed multum ab alia translatione differt. Alia enim translatio hoc significat: Quod »Deus memor fuit misericordiae suae quam promisit Jacob, et veritatis suae quam promisit domui Israel.« Ut itaque utraque translatio conveniat, sic dicatur: Memor fuit misericordiae suae, quam promisit filiis Jacob, et veritatis suae, sicut promisit filiis domus Israel [(756) 1Kb] . Jacob et Israel idem significat, per quem populum [Col. 1073C] Christianum intelligimus, qui et vitia supplantat, et mentis intuitu Deum videt. Potest tamen in hac vita Jacob, et in alia Israel recte vocari. Iste autem memor fuit semper, et erit misericordiae et veritatis Dei. Deus quoque illius non immemor fuit, sed quod promisit, fideliter adimplevit.

»Viderunt omnes fines terrae salutare Dei nostri.« Hoc est enim quod alibi dicitur: »In omnem terram exivit sonus eorum, et in fines orbis terrae verba eorum (Psal. XVIII, 4).« Videre autem, cognoscere est. In judicio tamen etiam oculis corporeis, et boni et mali eum videbunt. Unde scriptum est: Quia »videbit omnis caro salutare Dei (Luc. III, 6).«

»Jubilate Deo omnis terra, cantate, et exsultate, [Col. 1073D] et psallite.« Magni gaudii haec verba indicativa sunt, quia et jubilare, et exsultare, et cantare, et psallere, nihil aliud quam gaudium et laetitiam significare videntur. Jubilatio tamen intus, caetera vero exterius fiunt. Quo modo autem psallere debeatis; attendite.

»Psallite Deo nostro in cithara, et cithara.« Duas citharas posuit, quarum alteram Novi Testamenti, [Col. 1074A] alteram Veteris esse puto. Vult igitur ut sancti praedicatores utriusque Testamenti auctoritate confirment et praedicent mysterium Trinitatis. Saepe enim jam diximus, quia tres, vel quatuor chordae in Ecclesia sufficiunt; quod, quid significet, jam saepe dictum est. In voce vero psalmi, quia die, nocteque tota ubique Ecclesia concrepat, quid aliam expositionem quaeramus?

»In tubis ductilibus et voce tubae corneae, jubilate in conspectu regis Domini.« Et corneas, et argenteas tubas habebant Judaei, quibus populum nunc ad praelia, nunc vero ad castra redire et quiescere suadebant. Per has autem sanctorum sermones longos et extensos, lucidos et claros intelligere possumus, quibus populum Dei docent et praedicant, [Col. 1074B] et in conspectu regis sui Domino jubilant. Valde honeste, suaviter, et sapienter eos jubilare oportet; nihil est enim quod in conspectu ejus non sit; omnia videt et nihil se sibi abscondere valet.

»Moveatur terra, et plenitudo ejus, orbis terrarum, et universi qui habitant in eo.« Nihil fuit quod ad hunc sonitum tam clarum et magnificum tubarum et cithararum non moveretur; aliis contradicentibus, aliis Deum laudantibus et benedicentibus.

»Flumina plaudent manibus in idipsum.« Non possent flumina manibus plaudere, nisi populos designarent. Sed, sicut scriptum est, »aquae multae, populi multi.« Plaudunt igitur flumina in idipsum, quia una et consona voce multi populi in Dei laudibus [Col. 1074C] perseverant. »Montes exsultaverunt ante faciem Domini.« Hoc autem jam in aliis psalmis expositum est, et quod montes, apostolos significent, saepe dictum est. Qui inde exsultare dicuntur, quoniam Dominus et venit et venturus est, primum quidem redimere, secundum vero judicare terram. Quomodo judicaturus sit, sequentia manifestabunt.

»Judicabit orbem terrae in justitia, et populos in aequitate.« Hoc est enim quod alibi dicitur: Quia »reddet unicuique secundum opera sua (Matth. XVI, 27).«



510 PSALMUS XCVIII PSALMUS DAVID.

Quid significet psalmus David, cum multoties dictum [Col. 1074D] sit, non indiget expositione.

»Dominus regnavit, irascantur populi, qui sedet super Cherubim, moveatur terra.« Dixi semel, dixi iterum; nunc autem tertio dico: »Dominus regnavit.« Et ideo dixi, ut populi irascantur et confundantur, quia velint, nolint, Dominus regnavit [(757) 1Kb] . Irascantur et boni populi adversus eos qui usque nunc eos affligebant, et captivos detinebant. [Col. 1075A] Audiant Apostolum dicentem: »Jam non regnet peccatum in vestro corpore mortali (Rom VI, 12).« Neque decet, ut regnante Domino, alium super se regnare patiantur. Sed quis Dominus regnavit? Ille utique, qui sedet super Cherubim. Interpretatur autem Cherubim scientiae plenitudo, per quos apostolos intelligere possumus, quos Spiritus sanctus totius scientiae plenitudine replevit. Ad laudem vero Salvatoris nostri pertinet, sive super istos, sive super illos alios Cherubim sedere dicatur. Nam et isti, et illi, et omnis creatura sibi subjecta est, et super omnes ordines angelorum et hominum ipse sedet, et imperium tenet. Quod autem nunc dicitur. »Moveatur terra,« hoc est quod supra dixit, »irascantur populi.«

[Col. 1075B] »Dominus in Sion magnus, et excelsus super omnes populos.« Hic, inquit, Dominus noster, qui a tempore suae passionis regnare coepit, in coelo, et in terra, et super angelos, et super omnes homines, major et sublimior est. Sed si vis scire quam magnus est Dominus, vade ad Sion, perge ad Ecclesiam, et ibi cognoscere poteris quam magnus est Dominus. Ibi enim ejus magnitudo, ejus virtus et fortitudo, ejus honor et gloria sine intermissione ab omnibus praedicatur. Unde et subditur:

»Confiteantur nomini tuo magno et terribili, quoniam sanctum est.« Magnum quidem est nomen Christi, et terribile, et sanctum, ad cujus invocationem mortui suscitantur, daemonia fugantur, leprosi mundantur, et omnes languores et infirmitates sanantur; [Col. 1075C] quod nimirum semper et laudare et praedicare debemus. Et hoc quare? »Quia honor regis judicium diligit (Psal. XCVIII, 4).« Honor autem regis laus est et praedicatio. Qui igitur regem (sic enim interpretatur Christus) sincero affectu in hac vita laudant et praedicant, illi in judicio non timebunt; non enim diligerent, si timerent. Sed quia dictum est quia »honor regis judicium diligit,« confessio igitur facit, ut judicium non timeamus, sed potius diligamus.

»Tu parasti aequitatem, judicium et justitiam in Jacob tu fecisti [(758) 1Kb] .« Tu, inquit, parasti et fecisti tale judicium tuum, ut non solum aequum, verum etiam ipsa aequitas jure dici debeat. Quis igitur non [Col. 1075D] diligit judicium tuum, si tamen honoravit nomen tuum? Timeant illi qui tibi contrarii fuerunt, et nomen tuum blasphemaverunt. »Et justitiam in Jacob tu fecisti.« Si de carnali Jacob intelligamus, qui Christi nomen sanctum et terribile quotidie blasphemare non cessat, ex parte in eum justitia [Col. 1076A] facta est, quia ubique gentium dispersus est.

»Exaltate Dominum Deum nostrum.« Exaltate, inquit, praedicate, et honorate eum, quia, ut modo diximus, honor regis judicium diligit, et quicunque eum digne praedicant, et honorant in judicio mercedem et honorem suscipient. »Et adorate scabellum pedum ejus, quoniam sanctum est.« Salvator noster et Deus, et homo est. Omnis autem homo, terra est. Terra vero scabellum Dei est: sic enim ipse Dominus ait: »Coelum mihi sedes est, terra autem scabellum pedum meorum (Act. VII, 49).« Debemus igitur adorare scabellum pedum ejus, id est Salvatoris nostri humanitatem, quoniam sancta est, sicut ad Virginem angelus ait: »Spiritus sanctus superveniet in te, et virtus Altissimi [Col. 1076B] obumbrabit tibi, ideoque quod nascetur ex te sanctum, vocabitur Filius Dei (Luc. I, 35).« Ipse est enim quem adoravit Abraham, qui cum staret ad ilicem Mambre, vidit tres viros venientes ad se, et unum adoravit (Gen. XVIII, 1-3). Ipse est, cui Moyses, et Aaron servierunt, et cujus nomen invocaverunt. Unde subditur:

»Moyses et Aaron in sacerdotibus ejus, et Samuel inter eos, qui invocant nomen ejus.« Moyses et Aaron, quantum ad litteram sacerdotes non fuerunt [(759) 1Kb] ; tales tamen regale sacerdotium vocantur gens sancta, et populus acquisitionis. Sunt 511 igitur sacerdotes, etsi sacerdotis officio non fungantur, quicunque sacerdotalem et religiosam vitam agunt.

[Col. 1076C] »Invocabant Dominum, et ipse exaudiebat eos, et in columna nubis loquebatur ad eos.« Isti, inquit, et caeteri omnes hunc Regem et Salvatorem nostrum, et non alium invocabant, et ipse, et non alius exaudiebat eos. »Et in columna nubis loquebatur ad eos.« Tunc loquebatur in columna nubis, qui postea locuturus erat in columna carnis; prius nube, postea carne involutus [(760) 1Kb] . Audiri quidem potuit, sed videri non potuit. Miseri Judaei sola haec vobis sufficere possent, nisi littera vos deciperet et occideret. Adhuc vobis nubes opposita est, ne per illam eum videre valeatis. »Caecitas enim ex parte contigit in Israel, ut videntes non videant, et audientes non intelligant (Rom. XI, 25).«

»Custodiebant testimonia ejus, et praecepta ejus, quae dederat illis.« Ipse est igitur, qui legem dedit, ipse est qui tabulas scripsit, et unus atque idem utriusque Testamenti auctor, et Dominus, et legislator esse credatur. Domine Deus noster, qui homo factus es, qui de Virgine natus es, qui crucifixus es, [Col. 1077A] qui a mortuis resurrexisti, coelum ascendisti, et scabellum fieri voluisti; tu, et non alius exaudiebas eos. »Deus, tu propitius fuisti illis.« Quis omnes illas propitiationes enumerare valeat, quas illi populo Dominus fecit? Vindicavit tamen peccata illorum Dominus in hac vita, ne eos perderet in alia. Et hoc est quod ait: »Et vindicans omnia studia eorum.« Tunc itaque maxime illis propitius erat, quando de eorum praevaricationibus vindictam sumebat.

»Exaltate Dominum Deum nostrum, et adorate in monte sancto ejus, quoniam sanctus est Dominus Deus noster.« Audistis, quasi dicat, quis, qualis, quantus est Dominus Deus, noster vos eum exaltate, vos eum adorate, qui in monte sancto ejus estis, qui eum cognoscitis et in Ecclesia habitatis. Quoniam [Col. 1077B] sanctus est Dominus Deus noster, qui propter vos et propter peccata vestra inter iniquos reputari voluit.



PSALMUS XCIX. PSALMUS IN CONFESSIONE.

Totus iste psalmus ad laetitiam pertinet, et nihil nisi laeta et jucunda sonare videtur. Unde in confessione, in hymnis semper, et laudibus, et gratiarum actione cantari debet [(761) 1Kb] .

»Jubilate Deo, omnis terra.« Saepe jam diximus quia jubilatio ineffabile gaudium est, quod de supernae felicitatis contemplatione in mente habetur. Vult igitur Propheta, ut omnis terra Domino jubilet, et postpositis omnibus quae in mundo sunt, solius Dei amare et desiderio teneatur servire Deo in laetitia. [Col. 1077C] Multi serviunt Deo, sed non in laetitia, quia non sponte, sed coacte id faciunt. Servire autem in laetitia docet nos Apostolus, ubi ait: »Gaudete in Domino semper; iterum dico, gaudete: modestia vestra nota sit omnibus hominibus. Dominus enim prope est (Philip. IV, 4).« Similiter et Propheta Ecclesiam hortatur dicens: »Laetare, sterilis, quae non paris; erumpe, et clama, quae non parturis; quia multi filii desertae, magis quam ejus, quae habet virum. (Isa. LIV, 1; Galat. IV, 27).«

»Intrate in conspectu ejus in exsultatione.« Si enim omnia quaecunque sunt, in conspectu ejus sunt, et nihil se ab ejus oculis abscondere potest, ubi erant isti qui in conspectu ejus intrare jubentur? Secundum quemdam modum et sunt, et non sunt in conspectu [Col. 1077D] ejus. Non sunt illi, de quibus Dominus dicturus est: »Amen dico vobis, nescio vos (Matth. XXV, 12).« Illi autem sunt in conspectu ejus, qui digni sunt visionis illius. Intrare itaque in conspectu ejus, nihil aliud est, nisi hominem se praeparare, super quem Dominus respicere dignetur. Omnia autem in exsultatione, in gaudio, et laetitia spirituali fieri debent.

[Col. 1078A] »Scitote quod Dominus ipse est Deus.« Et unde hoc probas? »Quia ipse fecit nos, et non ipsi nos.« Solus igitur est Deus, qui omnia fecit, non autem illi qui ab hominibus facti sunt. De quibus scriptum est: »Simulacra gentium argentum, et aurum, opera manuum hominum.« Neque tu fecisti filium tuum, neque te fecit pater tuus, sed solus Deus fecit nos, et non ipsi fecimus nos. Quid ergo sumus?

»Nos autem populus ejus, et oves pascuae ejus.« Ipse, inquit, est Deus, et Dominus, et Creator noster; nos autem populus ejus sumus, ab ipso creati et facti, et de potestate diabolica liberati. Sumus 512 autem et oves pascuae ejus, quicunque audimus vocem ejus. Sic enim ipse ait: »Oves meae vocem meam audiunt, et cognosco eas (Joan. X, 27).« Haec est [Col. 1078B] illa pascua, de qua alibi ait: »In loco pascuae ibi me collocavit (Psal. XXII, 1),« per quam utriusque Testamenti volumina significantur.

»Intrate portas ejus in confessione, atria ejus in hymnis confessionum.« De portis coelestis Jerusalem dicere videtur, quoniam eos invitat, qui in Ecclesia sunt. Et quoniam in istas jam intravimus, ut in illas quoque intremus hortatur. In illas autem nisi in hymnis et confessionibus intrare non possumus. Primum itaque necesse est ut peccata nostra confiteamur [(762) 1Kb] , et sic in hymnis confessionum ad ejus atria perveniamus. Unde scriptum est: »Confitemini alterutrum peccata vestra, et orate pro invicem, ut salvemini (Jac. V, 16).« Et quoniam [Col. 1078C] non est pretiosa laus in ore peccatoris, peccatorum confessio illam confessionem praecedere debet, quae ad laudem pertinet et jubilationem. Et altera quidem confessio, et hic et ibi erit; altera vero ibi non erit; nullus enim ibi peccatum confitebitur, ubi peccatum nullum erit.

»Laudate nomen ejus, quoniam suavis est Dominus, in aeternum misericordia ejus, et usque in saeculum saeculi veritas ejus.« Ista laus nullum finem habebit, quia et in Ecclesia, quanto tempore hic erit, postea in coelesti Jerusalem de suavitate sua, de misericordia et veritate sua in aeternum, et in saeculum saeculi laudabitur Dominus. Unum idemque et laudare Dominum, et laudare nomen Domini.



PSALMUS C. PSALMUS IPSI DAVID.
[Col. 1078D]

Quando dicitur ipsi David, de Salvatore nostro intelligi debet, cui in hoc psalmo Ecclesia loquitur, et de misericordia, et veritate eum laudat [(763) 1Kb] .

»Misericordiam et judicium cantabo tibi, Domine.« Quinquagesimus psalmus totius misericordiae plenus est; iste autem, qui centesimus est ad [Col. 1079A] judicium exaltat, et in matutino omnes peccatores interficiendos esse dicit. Merito igitur Ecclesia et de misericordia eum laudat, atque judicium ei praedicat, in quo peccatores puniendos esse cognoscit. »Psallam, et intelligam in via immaculata, quando venies ad me.«---»Beati immaculati in via, qui ambulant in lege Domini (Psal. CXVIII, 1).« Et isti quidem bene psallunt, et voce et opere psallunt; siquidem ambulando psallant. Et quod majus est, sic se psallere dicunt, ut intelligant quando Dominus veniet ad eos. Illi enim qui dormiunt, non possunt cognoscere et intelligere quando ad eos Dominus veniet. Qui vero vigilant et solliciti sunt, quasi incauti praeveniri nequeunt. Hinc est enim quod Dominus ait: »Vigilate, quia nescitis qua hora Dominus vester [Col. 1079B] venturus sit (Marc. XIII, 35).« Ideo enim vigilare debent, ut judicem venientem a longe videant et cognoscant. Et hoc est quod modo dicit Ecclesia: psallam, et ita psallam ut intelligam et cognoscam quando venies ad me. Non dormitabo, neque dormiam, sed vigilabo et cantabo, et sollicita ero ut te adhuc de longe venientem sentiam et aspiciam. Hinc autem vitam suam et conversationem suam in hoc mundo Ecclesia narrat, quatenus ejus exemplo instruamur, qualiter nos quoque vivere debeamus.

»Perambulabam in innocentia cordis mei, in medio domus meae [(764) 1Kb] .« Perambulabam, inquit, mandatorum tuorum semitam, currendo, et custodiendo; de qua videlicet semita Apostolus ait: »Bonum certamen certavi, cursum consummavi, [Col. 1079C] fidem servavi (II Tim. IV, 7).« Sed quomodo ambulabam? »In innocentia cordis mei.« Si innocentia fuerit in corde, non erit malitia in opere. »Ex corde enim exeunt, dicit Dominus, cogitationes malae, homicidia, perjuria, falsa testimonia, et caetera quae coinquinant hominem. (Matth. XV, 19).« Ubi autem ambulaverit, audiamus. »In medio domus meae.« Domus Dei, vel totus Christianorum populus, vel mundus iste intelligi potest. Ecclesia vero, quae hic loquitur, perfectiores quique intelligi debent. Haec autem ambulat in innocentia cordis sui, in medio domus Dei, quia bonis et malis, fidelibus et infidelibus bonum exemplum tribuit suae sanctae et honestae conversationis. Unde et Dominus ait: »Sic luceat [Col. 1079D] lux vestra coram hominibus, ut videant opera vestra bona, et glorificent Patrem vestrum, qui in coelis est (Matth. V, 16).«

»Non proponebam ante oculos meos rem malam.« Proposuisset utique si vel ipsa faceret, vel facientibus consentiret. Sed hoc ipsa non fecit. Quid igitur fecit? 513 »Facientes, inquit, praevaricatores odivi. Et non adhaesit mihi cor pravum.« Praevaricatores sunt, qui legem sibi impositam transeunt. Nobis autem haec lex imposita est, declinare a malo, et facere bonum. Sed quis est, qui in hoc mandato aliquando non offendat? Facientes igitur praevaricatores [Col. 1080A] eos intelligimus, qui nunquam ad poenitentiam redeunt, sed omni tempore in malo opere perseverant. Tales autem odio digni sunt, quia apud Deum damnati sunt. Et isti quidem cor pravum habent, cor perversum et indomabile, quod sic in malitia induratum est, ut verba vitae recipere nequeat.

»Declinantes a me malignos non cognoscebam.« Maligni namque sunt, quicunque ab Ecclesia declinant, et qui ejus verba salutifera recipere fugiunt. Hos autem non cognoscit Ecclesia; sed quasi infideles, et penitus alienos, et extraneos habet, neque divina sacramenta cum eis participat.

»Detrahentem adversus proximum suum occulte, hunc persequebar.« Magnum peccatum est detractio, pro quo Ecclesia tantum commovetur, ut [Col. 1080B] ipsis detractoribus faciat persecutionem. Ecclesiae autem persecutio, interdictis et excommunicationibus fit. Qui vero occulte detrahunt, non sine odio sunt, et tales quidem homicidis adnumerantur, Proximus autem noster omnis Christianus intelligitur, quia et frater noster est, et ejusdem Patris filius. Detrahere autem est de alicujus propria bonitate diminuere velle.

»Superbo oculo, et insatiabili corde, cum hoc simul non edebam.« Bene autem superbos in oculo notavit, quia nusquam sic superbia deprehendi potest, sicut in oculis et superciliis elevatis. Initium autem omnis peccati superbia est. De qua alibi dicitur: »Non veniat mihi pes superbiae (Psal. XXXV, 12);« ipsa enim est, quae angelos ipsos ruere fecit. [Col. 1080C] In corde vero insatiabili, avari designantur, et videtur definitionem pro definito posuisse. Avarus enim est, qui corde insatiabilis est. Praecepit autem Apostolus cum ejusmodi nec cibum sumere. Tales igitur a Christi corpore justissime separantur.

»Oculi mei super fideles terrae, ut sedeant hi mecum.« Illos, quasi dicat, a me repellebam et separabam; fideles vero misericorditer respiciebam, mihique sociabam. Fideles terrae, illi sunt, quicunque in Ecclesia fidem catholicam tenent, et fideliter Deo serviunt. Tales igitur vult Ecclesia ut sedeant et secum habitent, et judicent secum. »Ambulans in via immaculata, hic mihi ministrabat.« Ministri Ecclesiae episcopi sunt et sacerdotes. Ipse quoque [Col. 1080D] Dominus se ministrum esse ostendens, ait: »Non veni ministrari, sed ministrare (Matth. XX, 18).« Tales ergo ad ministrandum elegit Ecclesia, qui immaculati et sine crimine sunt. Unde et vasa altaris de auro purissimo esse jubentur, et nullum aliud vas ministrat altari, nisi illa quae sunt de purissimo auro.

»Non habitabit in medio domus meae, qui facit superbiam.« In nomine superbiae omnia vitia et peccata continentur. Sed hoc de illa superbia intelligitur, quae ad tantam contumaciam pervenit, ut penitus se humiliare, et ad poenitentiam redire contemnat. [Col. 1081A] Haec autem malignorum spirituum propria est; unde Apostolus ait: »Tentatio vos non apprehendat, nisi humana (I Cor. X, 13).«---»Qui loquitur iniqua, non direxit in conspectu oculorum meorum.« Haec autem specialiter de haereticis dicere videtur, qui neque se ipsos, neque alios in Ecclesiam dirigunt; sed quoscunque possunt, ab ea divertunt.

»In matutino interficiebam omnes peccatores terrae [(765) 2Kb] .« Ideo Ecclesia, ut superius ostensum est, praevaricatores superbos, avaros, malignos, detractores et fallaces a se repellebat, eorumque consortia fugiebat, quia omnes tales apud Deum condemnatos esse videbat. Unde etiam omnes peccatores se in matutino interfecisse dicit, quia eos in [Col. 1081B] judicio damnandos et interficiendos esse judicavit. Sic igitur sua sententia jam Ecclesia damnavit et interfecit omnes illos, quos in judicio damnandos esse cognovit. Iste locutionis modus in divina pagina saepe invenitur. Unde et Moyses de leprosis scribens, praecipit sacerdoti ut recludat eos septem diebus, et si viderit lepram crevisse, contaminabit eos (Levit. XIII, 6). Quid est contaminabit eos, nisi contaminatos esse judicabit? Matutinum autem vocatur dies ille, quia hujus saeculi finis et alterius initium erit. Hoc, inquit Ecclesia, ideo faciebam, »ut disperdam de civitate Domini,« id est de coelesti Jerusalem, »omnes operantes iniquitatem,« per quos eos intelligimus, qui in malitia perseverant. Quid est autem, ut disperdam, nisi ut disperdendos esse [Col. 1081C] ostendam?



514 PSALMUS CI. ORATIO PAUPERIS CUM ANXIATUS FUERIT, ET CORAM DOMINO EFFUDERIT PRECEM SUAM.

Hic titulus planus est, nec indiget expositione. Omnis autem homo in eo pauper est, in quo alieno indiget servitio. Est igitur haec oratio omnium illorum, qui in suis necessitatibus divinum auxilium implorant.

»Domine, exaudi orationem meam, et clamor meus ad te perveniat. Ne avertas faciem tuam a me. In quacunque die tribulor, inclina ad me aurem tuam; in quacunque die invocavero te, velociter exaudi me.« Pauperes isti, qui hic loquuntur, [Col. 1081D] illi sunt qui sua sponte pauperes fiunt, et qui relictis omnibus secuti sunt Dominum. De quibus Apostolus ait: »Tanquam nihil habentes, et omnia possidentes (II Cor. VI, 10).« Quanta autem instantia, quo mentis affectu, qua animi devotione Deum [Col. 1082A] orare debeamus, ipsi nos docent; dum eadem iterantes et replicantes, unum idemque toties dicunt. Tale esse videtur, quando iterum, iterumque et multoties dicimus »Kyrie eleison.« Orationes autem non tantum compositione, quantum mentis affectu Domino placent.

»Quia defecerunt, sicut fumus, dies mei, et ossa mea sicut in frixorio confrixa sunt [(766) 1Kb] .« Immortales facti sumus, sed propter peccatum primi parentis ad tantam dierum brevitatem devenimus, ut dies nostri non immerito fumo comparentur, quoniam lacrymis, et caligine, omnique amaritudine cito deficiunt. »Et ossa mea sicut in frixorio confrixa sunt.« Hoc enim et secundum litteram plerumque sanctis contingit; quia et spontanea afflictione et calamitate [Col. 1082B] aliunde superveniente, supra modum exuruntur et cruciantur. Possumus autem per ossa Ecclesiae, ipsos apostolos aliosque fortiores intelligere, qui non minores cruciatus passi sunt, quam si in frixorio confrixi fuissent.

»Percussus sum sicut fenum, et aruit cor meum.« Vere fenum est populus, »exsiccatum est fenum, et cecidit flos (Isa. XL, 8).« Omnes homines quasi fenum percutiuntur, et percussi moriuntur, et mox omni viriditate, omni flore et laetitia destituti deficiunt, et arescunt, et in pulverem pulvis convertitur. Cum enim ipsum cor, in quo tota vita erat, arescere dicat, satis aliorum membrorum miseriam innotescit. Hoc autem cur sibi contingat, audiamus.

[Col. 1082C] »Quia oblitus sum, inquit, comedere panem meum.« Adhuc omnes homines primi parentis exempla sequuntur, qui, cum omnibus divitiis abundaret, illius panis qui sibi ad edendnm fuerat concessus oblitus, ad lignum vetitum accessit, et cibum sibi interdictum comedit. Sic et nos ea quae nobis interdicta sunt libentius audimus et agimus, quam ea quibus animae vivunt, et sine quibus vivere nequeunt. Tunc enim panem suum anima comedit, quando ea facit, quibus ad vitam ducatur aeternam.

»A voce gemitus mei adhaeserunt ossa mea carni meae.« Quid enim homo sic percussus et vulneratus, nisi dolere et gemere potuit? A voce autem [Col. 1082D] tanti gemitus, et ossa et caro sibi conjuncta sunt, quia communem dolorem utraque senserunt. Quid enim ossa Ecclesiae, nisi fortiores quosque significant? Caro vero molliores et imperfectiores designat. Omnes ergo et perfecti et imperfecti in hoc sibi conjuncti [Col. 1083A] sunt, quia in carnis passionibus, in gemitu et dolore, et in ipsa morte non differunt, ac per hoc alii pelicano, alii nycticoraci, alii vero passeri similes sunt, ut vix tantae infirmitati succurrere possint. Et hoc est quod ait:

»Similis factus sum pelicano in solitudine et factus sum sicut nycticorax in domicilio, vigilavi, et factus sum sicut passer solitarius in tecto.« Elias et Joannes Baptista, Antonius, Hilarion et beatus Benedictus sint nobis in exemplum, qui, ad pelicani similitudinem, hominum conversationem fugientes solitariam vitam elegerunt. Pelicanus quaedam avis est ad ciconiae quantitatem, quae solitudine nimium delectata, tantam cibi penuriam patitur, ut vix ossibus haereat [(767) 1Kb] . Tales igitur fuerunt [Col. 1083B] isti viri religiosi, de quibus modo diximus, quos tanta millia hominum usque hodie imitantur, ut muri coelestis Jerusalem ex his maxime construi videantur. De talibus autem Jeremias loquitur dicens: »Bonum erit homini cum portaverit jugum ab adolescentia sua; 515 sedebit solitarius, et tacebit (Thren. III, 17).« Potest etiam homo in civitate solitarius esse, si non implicat se negotiis saecularibus, si vigiliis, jejuniis, lectionibus et orationibus vacat. Nycticorax vero, quae et noctua vocatur, satis nobis nota est, quae non in die, sed in nocte apparet, totamque noctem cantu qualicunque et vigiliis agit. Huic autem vir justus assimilatur, qui factus velut nycticorax in domicilio, sui videlicet corporis sublimitate se vigilasse dicit. [Col. 1083C] Et tale est ac diceret: »Factus sum veluti nycticorax in domicilio;« in eo videlicet, quia vigilavi. Solae igitur vigiliae hanc inter eos similitudinem faciunt; illius quidem vigiliae sunt in supercilio domorum, hujus vigiliae sunt in supercilio oculorum. De talibus autem vigiliis Dominus ait: »Vigilate, quia nescitis diem, neque horam (Matth. XXV, 13).« Itemque: »Vigilate et orate, ne intretis in tentationem (Matth. XXVI, 41).« Et Apostolus: »Vigilate, inquit, et orate, state in fide, viriliter agite, et confortamini in Domino, omnia vestra in charitate fiant (I Cor. XVI, 15).« Bene igitur vigilat, qui in bono opere perseverat. Utinam omnes sic vigilemus, et sic noctuis similes simus, ut in hujus vitae caliginosa nocte [Col. 1083D] non dormiamus, sed bonis operibus insistamus, »Et factus sum sicut passer unicus in aedificio.« Ad magnam humilitatem spectat, quod se passeri comparari voluit. Passer enim, et corpore et pretio parva avis est; sicut in Evangelio Dominus ait: »Nonne duo passeres veneunt dipondio?« (Matth. X, 75.) Legerat iste qui tantum se humiliat quia »omnis qui se exaltat humiliabitur, et qui se humiliat exaltabitur (Matth. XXIII, 12).« Deponit enim [Col. 1084A] Dominus potentes de sede, et exaltat humiles. Et non tantum passerem se esse dicit, sed unicum quoque ac singularem, cui familia nulla sit, nullae divitiae, et qui cibo egeat quotidiano. Est autem in aedificio, qui ab Ecclesia non separatur [(768) 1Kb] . Aliter autem haec exposita sunt in illa expositione, quam super aliam psalmorum translationem feci, quae qui audire voluerit, ibi legere et cognoscere poterit.

»Tota die exprobrabant me inimici mei, et qui me laudabant, adversus me jurabant.« Semper viri sancti inimicos et adversarios habent; nunquam desunt qui eis insidientur, et de eis male loquantur. Et plerumque fit ut qui prius eos laudaverant, postea invidia ducti contra eos conspirantes, eos persequantur. Hoc enim ipsi Salvatori nostro, et apostolis [Col. 1084B] accidisse legimus. Neque nobis deessent exempla, si plura ponere placuisset.

»Quia cinerem sicut panem manducabam, et potum meum cum fletu temperabam.« Ideo, inquit, exprobrabant me inimici mei, mihique detrahebant, quia omnes suscipiebam et ipsos idololatras ad poenitentiam conversos mihi sociabam. Quod enim interest inter cinerem et panem, hoc interest inter peccatores et sanctos. Tunc enim beatus Petrus apostolus cinerem sicut panem manducare jussus est, quando linteum immundis animalibus plenum sibi ostensum est: atque desuper Dominum dicentem audivit: »Macta, et manduca (Act. X, 13).« Potum autem cum fletu temperabant, quia tales homines, lugentes et flentes sibi in convivio sociabant. [Col. 1084C] Hinc est enim quod Salvatori nostro Judaei detrahentes dicebant: »Quare cum publicanis et peccatoribus manducat et bibit magister vester?« (Marc. II, 6.) Hinc est quod Pharisaei pro Zachaeo murmurabant, quod ad hominem peccatorem divertisset (Luc. XIX, 7). Similiter autem et ille qui dicebat: »Hic si esset propheta, sciret utique qualis esset haec mulier quae tangit eum, quia peccatrix est (Luc. VII, 39).«

»A facie irae indignationis tuae, quia elevans allisisti me.« Propter iram tuam, quasi dicat, et indignationem tuam, omnia quae superius dicta sunt mihi accidisse non dubito. Quia in ipso primordio meae creationis multum exaltans et elevans, et ad [Col. 1084D] tui imaginem et similitudinem me formans, propter inobedientiam meam merito allisisti me, et de immortali mortis legibus me subjecisti, qui ita a te creatus fueram, ut nisi peccassem, neque mortem, neque carnis miserias et passiones aliquando sensissem.

»Dies mei sicut umbra declinaverunt, et ego sicut fenum arui.« Ab eo, inquit, tempore, ex quo elevans, allisisti me, dies mei sicut umbra declinaverunt, [Col. 1085A] et sub omni celeritate transierunt, et ego sicut fenum, viriditate et floris pulchritudine amissa, et arui, et factus de pulvere in pulverem redii Transeunt praeterea dies nostri sicut umbra, si opera nostra veritatis tantum similitudinem imitentur, et non ipsam teneant veritatem.

»Tu autem, Domine, in aeternum permanes, et memoriale tuum in saeculum saeculi.« Dies, inquit, nostri cito deficiunt; sed tu, Domine, manes in aeternum, in quo vivunt et permanent omnia, etiam si defecisse videantur. In te igitur firma est spes nostra, et non ex toto deficiamus, quamvis deficere videamur. Manet itaque memoriale tuum in saeculum saeculi, quia memoria tui nunquam deficiet in sanctis tuis.

[Col. 1085B] »Tu exsurgens misereberis Sion, quia venit tempus miserendi ejus.« Sion ipsa est quae haec omnia loquitur Ecclesia 516 Dei. Quotidie autem exsurgit Dominus in adjutorium, et quotidie miseretur Ecclesiae suae. »Quia venit tempus miserendi ejus.« Ex quo pro ea passus est Salvator ejus. Unde et Apostolus ait: »Ecce nunc tempus acceptabile, ecce nunc dies salutis (II Cor. VI, 2).«

»Quia bene placitum habuerunt servi tui, lapides ejus, et terrae ejus miserebuntur.« Isti servi apostoli sunt, et caeteri, qui ejus civitatis muros aedificant. Dignum est ergo ut hanc civitatem Dominus diligat, ejusque misereatur, cujus muri ex tam pretiosis lapidibus facti sunt, ut ipsius ejus opificibus placeant, non solum murorum lapides, sed tota [Col. 1085C] terra cum suis pertinentiis eis placere monstrantur. Isti sunt illi lapides, de quibus dicitur: »Lapides vivi volvuntur super terram [(769) 1Kb] ,« per quos viri sancti et catholici significantur.

»Quoniam aedificavit Dominus Sion, et videbitur in majestate sua.« Unde aedificavit, nisi ex lapidibus, quos ex gentibus collegerunt? Sed ubi videbitur in majestate sua, nisi in hac Sion civitate sua? Hic enim cognoscitur Dominus, et excelsus ab omnibus praedicatur.

»Et respexit in orationes pauperum, et non sprevit preces eorum.« Bene autem hic dicitur, quia respexit Dominus in orationes pauperum, quoniam iste Psalmus titulatur Oratio pauperum. Pauperes [Col. 1085D] autem sunt omnes sancti, quia nullam spem habent in incerto divitiarum, sunt autem divites divitiis spiritualibus, quas nemo illis subripere valet.

»Scribantur haec.« Et quare scribantur? »In generatione altera.« Et hoc quare? »Et populus qui creabitur laudabit Dominum.« Si enim scripta non fuissent, ad nos usque non venissent, sed jam longo tempore oblita fuissent. Profuerunt igitur quae scripta sunt, quia in ipsis, et per ipsa laudatur, et praedicatur Dominus in hac altera generatione, [Col. 1086A] et in hoc altero populo, qui postea creatus et baptizatus est.

»Quoniam prospexit de excelso sancto suo, Dominus de coelo in terram prospexit.« Ad quid? »Ut audiret gemitus vinculatorum, et solvat filios interemptorum.« Digna causa, quare Dominum laudare debemus, »quia prospexit de excelso sancto suo,« de illo eminentissimo secretario majestatis suae, et eorum gemitus audiret, qui pro ejus nomine ligati in carcere tenebantur, et eosdem ipsos solveret, illorum videlicet filios, qui pro eo interempti sunt. Et revera dignum erat ut tantorum parentum filii eorum gratia solverentur, qui si soluti non essent, quomodo nomen ejus et laus ejus in Sion et in Jerusalem nuntiari potuisset? Et hoc est [Col. 1086B] quod ait.

»Ut annuntietur in Sion nomen Domini, et laus ejus in Jerusalem.« Sion et Jerusalem sancta est Ecclesia, in qua ab iis qui soluti sunt, et de laqueis diaboli liberati nomen Domini, et laus ejus quotidie praedicatur.

»In conveniendo populos in unum [(770) 1Kb] , et regna, ut serviant Domino.« Tunc, quasi dicat, nomen Domini, et laus ejus instantius praedicanda est, quando multus populus convenit in unum ad audiendum verbum, et Domino serviendum. Hinc igitur et nos admonendi sumus: ut in magnis festivitatibus, quando multus populus ad ecclesiam convenit, Deum laudemus, et ejus magnalia praedicemus.

[Col. 1086C] »Respondit ei in via virtutis suae; paucitatem dierum meorum nuntia mihi.« Legitur in Evangelio, quia egressus de templo dixit Jesus discipulis suis: »Videtis has structuras, et hos magnos lapides? Amen dico vobis, non remanebit hic lapis super lapidem, qui non destruatur (Marc. XIII, 1).« Et cum sederet in monte Oliveti, responderunt discipuli ejus: »Dic nobis, quando haec erunt, et quod signum adventus tui (Matth. XXIV, 3).« Hoc est igitur quod haec sequens Ecclesia jam in generatione altera loquitur de primitiva Ecclesia: cum, inquit, Dominus esset in via virtutis suae, et signis multis, atque miraculis suam potentiam et virtutem populis revelaret; tunc respondit ei primitiva Ecclesia, [Col. 1086D] coetus videlicet apostolicus: »paucitatem dierum meorum, Domine, nuntia mihi:«---»et si in tempore hoc restitues regnum Israel (Act. I, 6),« ne celaveris nobis. Putabant enim in illis verbis Dominicis significari mundi finem proxime adfuturum. Unde et Dominus ait: »Cum audieritis praelia et seditiones, nolite terreri, oportet primum haec fieri, sed nondum statim finis (Luc. XXI, 9).«

»Et ne revoces me in dimidio dierum meorum, in saeculum saeculi anni tui.« Haec quoque vel [Col. 1087A] dicere, vel cogitare tunc temporis apostoli potuerunt, quamvis in Evangelio non inveniantur. Scribit enim multoties Propheta non minus cogitationes hominum, quam locutiones. Rogabant igitur sive pro se ipsis, sive pro civitate Jerusalem, sive pro mundo universo, ut non revocarentur in dimidio dierum suorum, quia nondum tantum vixerant, quantum vivere sperabant. Illi enim sunt dies nostri, quos non divina providentia, sed nos ipsi nobis promittimus, 517 et constituimus. Unde est illud: »Viri sanguinum et dolosi non dimidiabunt dies suos (Psal. LIV, 14).« Dicat igitur: »Et ne revoces me in dimidio dierum meorum;« quia in potestate tua est, quemcunque volueris, terminum constituere; quoniam omnes anni tui sunt, omnesque tuae obediunt [Col. 1087B] voluntati. Et hoc probat, quoniam omnes anni sui sunt, et terra, et coeli sui sunt, quia ipse omnia fecit. Hoc est enim quod ait:

»Initio terram tu fundasti, Domine, et opera manuum tuarum sunt coeli.« Sive dicatur: »In principio fecit Deus coelum et terram;« sive dicatur: »In principio fecit Deus terram, et coelum,« nulla differentia est. Non enim quia prius dicitur, ideo prius vel posterius aliquid est; quoniam sicut scriptum est: »qui manet in aeternum creavit omnia simul [(771) 1Kb] (Eccli. XVIII, 1).«

»Ipsi peribunt, tu autem permanebis, et omnes ut vestimentum veterascent.« Sic enim in Evangelio Dominus ait: »Coelum et terra transibunt, verba autem mea non transibunt (Matth. XXIII, 35).« [Col. 1087C] Transibunt autem, quia de hac specie, in qua modo sunt, in aliam mutabuntur. Erit enim, sicut scriptum est: »Coelum novum, et terra nova (Apoc. XXI, 1);« et illi coeli, qui superiores sunt, mutabuntur in melius.

»Tu autem idem ipse es, et anni tui non deficient.« Omnis, quasi dicat, creatura aliquo modo mutabilis est, et in eo quod mutabilis est, id quod fuerat quodammodo periisse videtur. Sed tu omnino immutabilis es, et semper idem ipse es, nihilque aliud esse potes, nisi id quod es. »Et anni tui non deficient.« Non ergo fient illi anni solari circuitione, sed alio quodam modo nobis nondum revelato.

[Col. 1087D] »Filii servorum tuorum inhabitabunt ibi.« Ubi? In illis coelis in melius commutatis.

»Et semen eorum in saeculum saeculi dirigetur.« Semen et filii idem significant, per quos omnes illos intelligimus, qui sanctos imitantur. Et isti quidem ideo habitabunt ibi, quia quanto tempore in hac vita sunt, per omnia saecula diriguntur, et semper in melius proficientes, et a via veritatis nunquam aberrantes, eos per omnia imitantur, quorum filii esse dicuntur.



PSALMUS CII. LAUS DAVID.
[Col. 1088A]

Quid significet Psalmus David saepe dictum est.

»Benedic, anima mea, Dominum, et omnia interiora mea nomen sanctum ejus.« In illis psalmis hortatur David omnes alios homines ut Deum laudent et benedicant, nunc vero seipsum hortatur, et animam suam et omnia interiora sua. Qua in re quantum Dominum diligat, quantum ei adhaerere, servire et obedire desideret, apertissime ostendit. »Benedic, inquit, anima mea, Dominum,« quia tu es quae facta fuisti ad imaginem et similitudinem ejus, quam videlicet imaginem et pulchritudinem, nisi per ipsum recuperare vales. »Et omnia interiora mea« benedicant »nomen sanctum ejus [(772) 1Kb] .« [Col. 1088B] Nomen ejus Filius est, quia per ipsum et Patrem agnoscimus et eumdem ipsum. Tolle nomen, et rei cognitio periit. Merito igitur Filius et nomen, et cognitio Patris dicitur, quia per ipsum cognoscitur Pater. »Nemo enim novit Patrem nisi Filius, et cui voluerit Filius revelare (Luc. X, 22).« Quando vis cognoscere aliquem, nomen quaeris, similiter si vis cognoscere Patrem, Filium respice. Audi ipsum dicentem: »Qui videt me, videt et Patrem (Joan. XIV, 9).« Nos hoc facimus ut Deus habeat nomen; quia aliter eum cognoscere et invocare non possumus. Quod si aliter eum cognoscere non possumus, ipse est nomen ejus, per quem eum cognoscimus. Sed per quem cognoscimus eum, nisi per verbum, per sermonem, per sapientiam et veritatem? Nihil cognoscitur [Col. 1088C] nisi per haec et haec omnia Filius est. Per Filium igitur cognoscimus Patrem. Et ergo Filius nomen Patris. De hoc autem nomine dicit modo Propheta, ut omnia interiora ejus benedicant nomen sanctum ejus.

»Benedic, anima mea, Dominum, et noli oblivisci omnes retributiones ejus.« Quaenam istae retributiones sint, audiamus: »Qui propitius fuit omnibus iniquitatibus tuis; qui sanat omnes languores tuos, qui redimit de interitu vitam tuam; qui satiat in bonis desiderium tuum; qui coronat te in miseratione et miserationibus, renovabitur sicut aquilae juventus tua.« Magnae sunt istae retributiones et tam magnae, ut eas nunquam oblivisci debeamus. [Col. 1088D] Factus est enim Dominus propitius omnibus iniquitatibus nostris. Quia non solum originale peccatum, sed simul cum eo omnia alia suo sanguine delevit. Et hoc est quod dicit: »Qui sanat 518 omnes languores nostros;« omnes quidem, quia nullum ad sanandum relinquit. Animae loquitur, et de ejus languoribus dicit. Redemit autem de interitu vitam ejus: quod fieri non posset, nisi prius ejus peccata dimisisset. Satiavit quoque in bonis desiderium ejus, quia firmissimam spem sibi tribuit [Col. 1089A] aeternae felicitatis. Unde Apostolus ait: »Spe enim salvi facti sumus (Rom. IX, 24).« Coronat autem eam in miseratione et misericordia; quia ipse qui dat coronam, idem ipse dedit victoriam; neque vincere potuisset, nisi ejus auxilium adfuisset [(773) 1Kb] .

»Renovabitur sicut aquilae juventus tua.« De resurrectione dicere videtur; quando ad antiquam dignitatem homo ex toto renovabitur. Dicitur autem de aquila, quia ad ultimam veniens senectutem, iterum juvenescit et renovatur. Cui assertioni locus iste maximam tribuit auctoritatem. Quod si semel aut multoties fiat, dubitari potest.

»Faciens misericordiam Dominus, et judicium omnibus injuriam patientibus. Notas fecit vias suas Moysi, filiis Israel voluntates suas.« Cum [Col. 1089B] enim Dominus, et misericordiam, et judicium faciat omnibus qui pro ejus nomine injuriam patiuntur, maxime tamen hoc in Moyse, et filiis Israel manifestum apparuit. Loquebatur Dominus cum eis quasi vir cum amico suo, et tam mira et stupenda inter eos operatus est, ut incredibilia esse videantur his qui Deo omnia possibilia esse non credunt.

»Misericors et miserator Dominus, patiens et multum misericors: non in finem irascetur, neque in aeternum indignabitur.« Magnam spem, magnamque consolationem omnes peccatores ex his verbis percipere possunt, quibus tam immensa omnipotentis Dei misericordia praedicatur. Irascetur, quasi dicat, sed non in finem; indignabitur, sed non in perpetuum: quacunque hora peccator [Col. 1089C] conversus fuerit, salvus erit.

»Non secundum peccata nostra fecit nobis, neque secundum iniquitates nostras retribuit nobis.« Ex praeteritis, quasi dicat, futura cognoscimus. Multoties eum offendimus, multoties ad iracundiam eum provocavimus, ipse autem, non secundum peccata nostra fecit nobis; quod si fecisset, diu est ex quo nos funditus perdidisset.

»Quia secundum altitudinem coeli a terra confirmavit Dominus misericordiam suam super timentes eum.« Iniquitates vero quantum elongaverunt? »Quantum distat oriens ab occasu, elongavit a nobis iniquitates nostras.« Videmus itaque, quia et misericordia immensa est, et iniquitates in [Col. 1089D] immensum a nobis separatae sunt. Demus igitur operam ut misericordia ulterius a nobis non recedat, et iniquitates ulterius ad nos non accedant. Tanta est misericordia, ut hominem de terra trahat in coelum, sic elongatae sunt iniquitates, ut ex toto mortuae, et omnino non esse credantur. Valde igitur cavendum est, ne forte pro eis aliae oriantur.

»Sicut miseretur pater filiis, ita misericors est Dominus timentibus se [(774) 1Kb] .« Nobilis comparatio [Col. 1090A] ad immensae misericordiae declarationem. Sed audiamus modo compatientis affectum, quem tanta misericordia consequitur. »Quia ipse, inquit, scit figmentum nostrum.« Ipse scit de qua fragili materia facti sumus; quia »ipse fecit nos, et non ipsi nos (Psal. XCIX, 3).« Et ideo parcit piissimus pater tantae natorum fragilitati. Unde et subditur:

»Memento, Domine, quod pulvis sumus; homo sicut fenum dies ejus, et sicut flos agri, ita efflorebit [(775) 1Kb] .« Ecce de qua materia homo factus est; ecce quam labilis et fragilis est. Quid pulvere vilius? Quid flore debilius? Sic homo est, et sic sunt dies ejus, sicut fenum, quod sub una hora et floret et viriditatem amittit. Et hoc probat.

»Quia spiritus pertransit ab eo, et non erit, et [Col. 1090B] non cognoscet amplius locum suum.« Videmus enim quia sub uno momento et est homo, et non est homo, quoniam quandiu spiritus in eo est, homo est; statim autem ut ab eo recedit, homo non est. »Et non cognoscet amplius locum suum;« imo jam non suum, quia cum spiritu et locum et caetera perdit. Postquam homo moritur, nihil habet in hoc mundo, in alio vero (de malis loquor) sola illis tormenta restant.

»Misericordia autem Domini a saeculo est, et usque in saeculum saeculi super timentes eum.« Haec est igitur quae neque post mortem deserit; haec est quam homo, sed bonus homo, semper habebit.

»Et justitia ejus super filios filiorum, custodientibus [Col. 1090C] testamentum ejus, et memoria retinentibus mandata ejus, ut faciant ea.« Et similiter post mortem manet omnibus illis, qui Dei testamentum et mandata custodiunt. Quid enim prodest memoria retinere, nisi et opere ea faciamus? Alii igitur sola misericordia, alii justitia et misericordia: sine misericordia nemo salvatur.

519 »Dominus in coelo paravit sedem suam, et regnum ejus omnibus dominabitur.« Post multas misericordias, quas servis suis Dominus fecit, ostendit etiam quo in loco simul cum eis habitare debeat. Ibi enim paravit sedem suam, ubi videntibus discipulis gloriosus ascendit post passionem suam. Omnium dominabitur regnum ejus, quia nulla gens est, [Col. 1090D] nulla potestas, vel altitudo, quae ab Ecclesia non judicetur.

»Benedicite Dominum, omnes angeli ejus, potentes virtute, qui facitis verbum ejus ad audiendam vocem sermonum ejus.« Prius animam suam invitavit, nunc autem ipsos angelos, et omnem creaturam invitat ad laudandum et benedicendum Dominum. Possumus autem per angelos, qui nuntii interpretantur, omnes iilos intelligere qui evangelizandi [Col. 1091A] officium habent, inter quos apostoli obtinent principatum; nam et isti potentes sunt in virtute, et verbum ejus audiunt, et praedicant et faciunt.

»Benedicite Dominum, omnes virtutes ejus, ministri ejus, qui facitis voluntatem ejus.« Et hoc quidem sanctis convenire potest, per quos tantas virtutes operatus est Dominus, ut non immerito ejus virtutes dicantur.

»Benedicite Dominum, omnia opera ejus.« Omnia opera ejus benedicunt Dominum, quae tam sapienter et mirabiliter facta sunt, ut in omnibus benedicatur Dominus. »In omni loco dominationis ejus benedic, anima mea, Dominum.« Sed nullus locus est, qui non sit dominationis ejus. In omni igitur loco benedic, [Col. 1091B] anima mea, Dominum. Et sicut iste psalmus non finitur, ita et benedictio non finiatur.



PSALMUS CIII. PSALMUS IPSI DAVID.

Hunc psalmum facit David ipsi David, id est Salvatori nostro. Ipsi videlicet qui omnia fecit, qui mundum redemit, qui a mortuis resurrexit et coelos ascendit: »qui ponit nubem ascensum suum, et ambulat super pennas ventorum [(776) 1Kb] .«

»Benedic, anima mea, Dominum.« Seipsum hortatur ad benedicendum, ut omnes alii eum sequantur, et sicut ipse facit, similiter faciant. Optimus magister, qui non solum verbis, sed ipsa quoque actione discipulos instruit, »Domine Deus meus, magnificatus es vehementer.« Deus, qui naturaliter [Col. 1091C] magnus est, apostolica praedicatione vehementer magnificatus est, quia tantus in Ecclesia praedicatur et creditur, quantus est.

»Confessionem et decorem induisti.« Induit Dominus confessionem, quia non solum laudatur ab omnibus, verum etiam sic ipse laude vestitus et circumdatus est, ut ab eo separari non possit. Pulchra vestis et bene composita, sine qua caetera ornamenta non placent. Quid enim placeret, nisi quod laudabile est? Sed quis dicere valeat quantum, qualemque decorem in sua resurrectione induerit Dominus, cum de sanctis ejus dicatur; quia »fulgebunt sicut sol in regno Dei (Sap. III, 7).« Unde subditur, »amictus lumen, sicut vestimentum.« Haec sunt igitur ornamenta [Col. 1091D] Salvatoris nostri, confessio, decor, lumen, charitas, pulchritudo. His adde immortalitatem, potentiam, fortitudinem, caeterasque virtutes. Et hoc quidem est indumentum confessionis, quo nunc in hoc psalmo induitur Dominus.

»Extendens coelum sicut pellem, qui tegis in aquis superiora ejus.« In hoc autem docet nos [Col. 1092A] Propheta, quod facile sine ulla difficultate ipsos coelos fecerit Deus, et ad magnam illius laudem et gloriam spectat, quod ipsum opus maximum et principale sine labore fecisse narratur. De aquis autem, quibus coelum legitur, sic in alio loco scriptum habemus. »Et aquae, quae super coelos sunt, laudent nomen Domini (Psal. CXLVIII, 4).« Itemque: »Et divisit aquas, quae erant super firmamentum ab his quae erant sub firmamento (Gen. I, 7).« Possumus autem per coelos apostolos intelligere, quos quasi pelles Dominus extendit, quia vinarios utres fecit. Isti sunt illi utres novi, de quibus in Evangelio Dominus ait: »Nemo ponit vinum novum in utres veteres, sed in utres novos ponit vinum novum (Matth. III, 17).« Hoc vino multi inebriati terrenorum [Col. 1092B] omnium obliviscuntur. Horum vero superiora prophetae sunt, qui non vino, sed aquis teguntur. Bene autem tegi dicuntur, ut non intus istae aquae, sed foris esse monstrentur; quia multoties prophetae nec ab ipsis prophetis intelliguntur.

»Qui ponis nubem ascensum tuum, qui ambulas super pennas ventorum.« Hoc est enim quod in Evangelio de Domino dicitur. Quia, »videntibus discipulis elevatus est, et nubes suscepit eum ab oculis eorum (Act. I, 9).« Ambulavit autem super pennas ventorum, quia nulli venti in illam altitudinem ascendere possunt. Hic autem nullam aliam expositionem quaerere debemus, 520 ne forte huic tam verissimae et clarissimae expositioni injuriam facere videamur [(777) 1Kb] .

[Col. 1092C] »Qui facis angelos tuos spiritus, et ministros tuos ignem urentem.« Quia enim angeli nuntii interpretantur, illi qui naturaliter spiritus sunt, angeli fiunt quando mittuntur. Tanta est igitur potentia Christi, ut quando vult, de spiritibus angelos faciat, et ipsos Seraphim, qui ardentes vel incendentes interpretantur, ad id quod voluerit ministrandum mittat. Hoc est enim quod dicit, »et ministros tuos ignem urentem.« Sic enim dicit Isaias propheta: quia »misit Dominus unum de Seraphim, qui cum carbone tetigit labia ejus (Isa. VI, 6).« Si autem per conversationem dicamus, quod angelos, et ministros suos spiritus, et ignem urentem Dominus faciat, non erit inconveniens. Angeli vero et ministri [Col. 1092D] et rectores Ecclesiae sunt, qui et spiritus et ignis non inconvenienter dici possunt.

»Qui fundasti terram super stabilitatem ejus.« Si ad litteram intelligatur, manifestum est. Quae tamen sit ejus stabilitas, nisi sola virtus et potentia Dei sciri non potest. »Non inclinabitur in saeculum saeculi.« Haec verba verissima sunt, quia ille qui [Col. 1093A] loquitur mentiri non potest. Per terram autem, Ecclesiam intelligimus, cujus fundamentum et stabilitas Christus est; et quia supra firmam petram, sicut Dominus ait, fundata est, non inclinabitur in saeculum saeculi. Et de hoc quidem fundamento dicit Apostolus: »Fundamentum aliud nemo potest ponere, praeter id quod positum est, quod est Christus Jesus (I Cor. III, 11).«

»Abyssus sicut pallium amictus ejus.« Est autem abyssus aquarum immensa profunditas: aquae vero multae, sicut scriptum est, populi multi. Terra vero Ecclesiam significat. Sic igitur aliquando abyssus, id est saeviens populorum multitudo totam Ecclesiam operiebat, sicut pallium totum illud operit cui superponitur. Unde et subditur: »Super montes stabunt [Col. 1093B] aquae.« Quid per montes, nisi apostolos Ecclesiaeque doctores intelligamus? Super hos autem stabant aquae, quia tam praelatos quam subditos affligebant. Videmus enim usque hodie non solum Ecclesiam, verum etiam ipsos episcopos hanc abyssi violentiam sustinere.

»Ab increpatione tua fugient, a voce tonitrui tui formidabunt.« Fugiebant autem multoties aquae istae, de quibus loquimur, ab increpatione Dei, quia signis, et miraculis et apostolorum praedicatione populi perterriti ad fidem Christi convertebantur. In voce namque tonitrui, apostolorum praedicatio significatur.

»Ascendunt montes, et descendunt campi in locum quem fundasti eis.« Isti sunt illi montes de [Col. 1093C] quibus modo diximus: »Super montes stabunt aquae.« Aquis autem fugientibus, isti ascendunt, quia, cessante persecutione, Ecclesiae praedicatores elevantur, honorantur, et a populis venerantur. Campi vero descendunt, quia omnis ecclesiastica multitudo sub eorum pedibus se humiliat. Sicut enim campi subjacent montibus, ita episcopis et sacerdotibus omnes Christiani subjacere debent. Hinc est enim, quod illi praelati, et isti subjecti vocantur. Illi in suum locum ascendunt, et isti in suum locum descendunt; quia illi primum, et isti secundum locum in Ecclesia tenent. »Terminum posuisti eis, quem non transgredientur, nec convertentur operire terram.« Terminum posuit Dominus supradictis [Col. 1093D] aquis quae et terram et montes occupaverant, quem transgredi non licet, quia non amplius possunt mali contra Ecclesiam, nisi quantum Dominus eis facere permittit. Hinc est enim quod alibi dicitur: »Quis conclusit ostiis mare?« (Job XXXVIII, 8.) »Circumdedi illud terminis meis, et posui vectem et ostia, et dixi: Usque huc venies, et non procedes amplius: et hic confringes tumentes fluctus tuos (ibid., 10, 11).«

»Qui emittis fontes in convallibus, inter medium montium pertransibunt aquae.« Istae sunt illae convalles de quibus alibi dicitur: »Et convalles abundabunt frumento (Psal. LXIV, 14);« per quas singulas Ecclesias intelligimus, quae in humilitate et simplicitate fructum boni operis abundanter Domino [Col. 1094A] reddunt. Hae autem irrigantur fontibus sanctarum Scripturarum, quos inter eas Dominus mittit, et affluenter currere facit. Et hoc est quod dicit: »Inter medium montium pertransibunt aquae.« Idem enim hoc in loco montes, et convalles, et fontes et aquae significant.

»Potabunt eas omnes bestiae silvarum.« Bestiae silvarum illi intelliguntur, qui de gentium feritate ad fidem Christi conversi sunt. Et isti quidem has aquas modo bibunt, et in ejus potu suavissimo delectantur. »Exspectabunt onagri in siti sua.« De istis onagris alibi sic a Domino dicitur »Quis dimisit onagrum liberum, et vincula ejus quis solvit? Cui dedi in solitudine domum, et tabernacula in terra salsuginis (Job XXXIX, 5).« Per hos ergo illos [Col. 1094B] intelligimus, qui ab omnibus mundi hujus impedimentis liberi, et soluti, vel in monasteriis, vel in locis solitariis Domino famulantur. Et isti similiter has aquas exspectant in siti sua, quia his quotidie reficiuntur in magno desiderio suo.

»Super eas volucres coeli habitabunt, de medio petrarum dabunt voces suas.« Per 521 volucres coeli, Ecclesiae praedicatores, per petras vero, ipsae Ecclesiae significantur. Dant igitur volucres coeli voces suas de medio petrarum, quando episcopi et sacerdotes verbum Dei praedicant in medio ecclesiarum. Qui bene super aquas habitare dicuntur, quia a divinis voluminibus non recedunt, et die ac nocte in lege Domini meditantur.

»Rigans montes de superioribus suis.« Tu, inquit, [Col. 1094C] Domine, haec omnia operaris, rigans montes de superioribus suis. Habent, enim montes isti superiora, quibus a Domino irrigantur. Per superiora montium, utriusque Testamenti scientiam, et sancti Spiritus gratias intelligimus, quibus Ecclesiae doctores irrigantur et satiantur. Unde et subditur: »De fructu operum tuorum satiabitur terra.« Terra enim Ecclesia est, quae de fructu operum Dei quotidie satiatur, sive spiritualem, sive corporalem satietatem intelligamus. Ipse enim et spiritualis, et corporalis cibi et creator, et operator est. »Omnis enim sapientia ab ipso est, et cum eo fuit semper, et est ante aevum (Eccli. I, 1).«

»Producens fenum jumentis, et herbam servituti [Col. 1094D] hominum.« A te, inquit, terra tua satiatur; ipsa vero non quasi ingrata, et tuorum beneficiorum oblita, jumentis tuis fenum tribuit, et hominum servituti herbam producit. Jumenta Dei, episcopi sunt et sacerdotes; jumenta quidem, quia aliorum onera ferunt. Unde est illud: »Ut jumentum factus sum apud te, et ego semper tecum (Psal. LXXII, 23).« His autem Ecclesia ministrare debet cibum corporis a quibus nihilominus ipsa suscipit cibum cordis. Unde Apostolus ait: »Si nos vobis spiritualia seminavimus, non magnum est, si carnalia vestra metemus (I Cor. IX, 11).« Et Dominus in Evangelio: »Dignus est, inquit, operarius mercede sua (Luc. X, 7).« Et hoc est quod ait:

»Ut educas panem de terra, et vinum laetificet [Col. 1095A] cor hominis.« Terra est illa, terra sunt et illi: dat illa fructum suum, et illi similiter suum. Bonum fructum dat, sed meliorem suscipit; fenum dat, sed panem recipit. Et qualem panem? Panem utique vivum, qui de coelo descendit. Suscipit similiter et vinum, calicem videlicet Novi Testamenti. Hoc autem laetificat cor hominis, quia vitam praestat aeternam.

»Ut exhilaret faciem in oleo, et panis cor hominis confirmet.« Non solum panem et vinum, sed oleum quoque suscipit Ecclesia ab apostolis, per quod S. Spiritus gratiae significantur. Sine hoc oleo nulla spiritualis laetitia est. Bene autem faciem posuit, quia et laetitia et tristitia in facie cognoscitur; et qui dixerat, »quod vinum laetificat cor hominis,« [Col. 1095B] convenienter addit: »Et panis cor hominis confirmat.« Hinc est, quod Dominus ait: »Nisi manducaveritis carnem Filii hominis, et biberitis sanguinem, non habebitis vitam in vobis (Joan. VI, 54).« Ubi autem vita non est, neque vita, neque fortitudo esse potest.

»Satiabuntur omnia ligna silvarum, et cedri Libani quos plantasti.« Bona ligna, et bonae cedri, quae tali pane satiantur. Per haec enim gentium populus significatur, ex quibus domus Dei constituitur, Judaeorum populo reprobato. Has autem cedros plantavit Dominus, et ideo in tantam altitudinem crescere possunt. Inde est enim, quod alibi ait: »Omnis plantatio, quam non plantavit Pater meus coelestis, eradicabitur (Matth. XV, 13).«---»Illic [Col. 1095C] passeres nidificabunt.« In his arboribus nidificant passeres, quia in istorum tutela et potestate servi Dei monasteria construunt, in quibus nocte dieque Domino serviunt.

»Fulicae domus, dux est eorum [(778) 8Kb] .« Fulicae domus aqua est, quoniam haec avis in aquis vivit et manet. Fulicae igitur domus passeres dicit, quia sine aquarum ducatu sancti Dei ad coelestia volare non possunt. Unde et Dominus ait: »Nisi quis renatus fuerit ex aqua, et Spiritu sancto, non potest intrare in regnum Dei (Joan. III, 5).« Soli igitur Christiani hanc ducem habent, quia ipsi soli ex aqua et spiritu regenerantur. »Montes excelsi cervis, petra refugium herinaciis.« Duos montes excelsos habemus, Novum videlicet et Vetus Testamentum. Ad hoc autem [Col. 1095D] cervi Ecclesiae refugium habent, per quos apostoli et doctores significantur. De his enim est ille qui dicit: »Levavi oculos meos ad montes, unde veniet auxilium mihi (Psal. CXX, 1).« Ad hoc igitur semper recurrere debemus, ubi consilium et consolationem semper invenimus. Petra vero est refugium herinaciis, per quos peccatores intelligimus, vitiorum aculeis undique plenos et circumseptos: »Petra autem, dicit Apostolus, erat Christus (II Cor. X, 4);«---»qui, sicut ipse ait, non venit vocare justos, [Col. 1096A] sed peccatores ad poenitentiam (Marc. II, 17).«

»Fecit lunam in tempore, sol cognovit occasum suum.« Uno eodemque tempore et Ecclesia, quae per lunam significatur, initium habuit; et Christus sol justitiae venit ad occasum. Sicut enim de latere Adam dormientis Eva facta est, ita de latere Christi in cruce pendentis Ecclesia fabricata est.

»Posuisti tenebras, et facta est nox, in ipsa pertransibunt omnes bestiae silvarum.« Eo, inquit, tempore, quo Salvator noster occubuit, tenebrae factae sunt, quibus et intus et extra miseri Judaei sunt excaecati, et facta est nox super eos et caligo tenebrarum. Et in ipsa nocte transierunt omnes bestiae silvarum, per quas omnes maligni spiritus significantur, qui nimiam super illos decipiendi et apud [Col. 1096B] se trahendi 522 habuerunt potestatem. De quibus adhuc subditur:

»Catuli leonum rugientes ut rapiant, et quaerant a Deo escam sibi.« Hinc est enim quod alibi dicitur: »Quia inimicus noster diabolus tanquam leo rugiens circuit quaerens quem devoret (I Petr. V, 8).« Isti autem sine Dei permissione neque rapere, neque escam habere possunt. Habet tamen fiduciam diabolus, quod influat Jordanis in os ejus: »Sunt enim,« sicut scriptum est, »escae ejus electae.« Iste voluit Job devorare, sed non potuit, Judam vero cum multis aliis devoravit.

»Ortus est sol, et congregati sunt, et in cubilibus suis collocabuntur.« Ortus est enim sol, quia Salvator noster die tertia a mortuis resurrexit. Et [Col. 1096C] tunc catuli leonum congregati sunt; et in suis cubilibus collocati, Salvatorem nostrum terrore nimio perterriti, dolentes exspectabant, quem illuc venturum non dubitabant.

»Exiet homo ad opus suum, et ad operationem suam usque ad vesperam.« Hoc autem tunc completum est, quando post resurrectionem suam Salvator noster discipulis ait: »Ite in universum mundum, praedicate Evangelium omni creaturae (Marc. XVI, 15).« Tunc enim apostoli, qui per hunc hominem significantur ad opus suum exierunt, et Evangelicam praedicationem cunctis gentibus nuntiare coeperunt; et usque ad vesperam, id est finem vitae suae constanter et fideliter operationem sibi injunctam [Col. 1096D] operati sunt.

»Quam magnificata sunt opera tua, Domine, omnia in sapientia fecisti, repleta est terra creatura tua [(779) 1Kb] .« Non est haec admiratio de coeli terraeque creatione, sed de mundi hujus tam subita conversione. Heri, quasi dicat, apostoli praedicare coeperunt, et hodie nova creatura, novoque populo repleta est terra. Unde omnia in sapientia Deum fecisse dicit, quia nisi per Christum, haec nullo modo fieri potuissent. Ipse est enim virtus et sapientia Patris [(780) 1Kb] .

[Col. 1097A] »Hoc mare magnum et spatiosum, illic reptilia, quorum non est numerus.« De hoc mundo loquitur, qui ad maris similitudinem semper perturbatur, vix aliquando valuit esse quietus, nunc autem novo Christianorum populo repletus, apostolorum naves suscipit, ubique piscandum et navigandum. Ibique modo secure navigant Christi piscatores, ubi perire et mergi solebant ipsi imperatores. Per illa autem reptilia, quorum non est numerus, illi significantur qui toto corpore terrae conjuncti, sola terrena et transitoria quaerunt, quorum videlicet tanta est multitudo, ut numerari non possit. Sunt autem in hoc mari alia quoque animalia pusilla et magna, per quae pauperes et potentes, bonos et malos, sapientes et insipientes intelligere possumus. Hic quoque [Col. 1097B] est ille draco antiquus, qui est diabolus et Satanas, qui secundum Scripturam seducit universum orbem. Et hoc est quod dicit:

»Draco iste, quem formasti ad illudendum ei.« Postquam draco iste per suam superbiam cecidit, talem eum Dominus formavit, et ad talem suae minorationis formam redegit, ut non solum viri, sed ipsae quoque mulieres ei illudere eumque decipere possint. »Omnia a te exspectant, Domine, et tu das illis escam in tempore.« Omnia, inquit, animalia, et bona et mala, et quae te offendunt et quae tibi serviunt, non abunde habent escam, nisi a te; tu enim es qui solem tuum oriri facis super bonos et malos, et pluis super justos et injustos.

»Dante te illis colligent, aperiente te manum [Col. 1097C] tuam omnia replebuntur ubertate.« Ipse igitur facit ut bonis omnibus abundemus, ipse facit ut omnium rerum penuriam patiamur. Unde et subditur:

»Avertente autem te faciem tuam turbabuntur, auferes spiritum eorum, et deficient et in pulverem suum revertentur.« Non omnibus qui conturbantur iratus est Dominus, sed omnibus quibus iratus est, et perire et conturbari necesse est. De quibus alibi dicitur: »Erubescant et conturbentur in saeculum saeculi, confundantur et pereant (Psal. VI, 11).« Quod autem ait: »Auferes spiritum eorum, et deficient et in pulverem suum revertentur,« et bonis et malis commune esse videtur. Sed aliter [Col. 1097D] bonis auferetur spiritus, et aliter malis. Bonis autem auferetur spiritus, ut in pace quiescant, malis vero, ut tabescendo deficiant, crucientur et pereant. Et isti quidem ex toto convertentur in pulverem suum; quia sicut ante corruptibiles fuerunt, ita et post resurrectionem, et corruptibiles et passibiles erunt.

»Emitte spiritum tuum, et creabuntur, et renovabis faciem terrae.« Nullus hominum esset qui in hunc talem pulverem non reverteretur, et qui non omni tempore miser et corruptibilis esset, nisi Dominus [Col. 1098A] Spiritum suum mitteret qui homines recrearet et renovaret [(781) 1Kb] . Rogat itaque Propheta ut Spiritum suum Dominus mittere dignetur, quo facies terrae 523 recreetur et renovetur. Bene autem faciem dixit, quia substantia eadem erit, sola facie et pulchritudine renovata.

»Sit gloria Domini in saeculum, laetabitur Dominus in operibus suis.« Sit, inquit, gloria Domini in operibus suis, ut tam gloriosa maneant in saeculum saeculi, sicut ab eo pulchra et gloriosa creata sunt. Aliter enim non laetabitur Dominus in operibus suis.

»Qui respicit terram, et facit eam tremere; qui tangit montes, et fumigabunt.« Respicit Dominus terram, et eam tremere facit, quando sua inspiratione [Col. 1098B] peccatorem visitat, et ad poenitentiam convertit, ut in timore et tremore sibi deserviat. Per montes autem divites et potentes significantur, qui quanquam difficile intrent in regnum Dei, tacti tamen Spiritu sancto, fumigare foris et intus ardere incipiunt. Foris autem fumigare est per lacrymas et compunctionem quotidie poenitentiam demonstrare. Nisi enim ignis intus arderet, fumus exterius non appareret.

»Cantabo Domino in vita mea, psallam Deo meo quandiu ero.« Quasi diceretur sibi: Satis cantasti, et satis jubilasti; jam quiescendum esset, et cantus terminandus esset. Ad quod ipse: Et cantavi, inquit, et cantabo, non ad horam, sed omnibus diebus vitae meae. Et psallam Deo meo, non modo [Col. 1098C] tantum, sed quandiu ero; et hoc solum deprecor, ut placeat tibi laudatio mea, quia ego semper delectabor in eo. Hoc est enim quod ait:

»Suavis sit ei laudatio mea [(782) 1Kb] ; ego vero delectabor in Domino. Deficiant peccatores a terra, et iniqui; ita ut non sint.« Multi in Ecclesia sunt, quos et cantus, et lectiones, et praedicationes audire taedet, et non solum corde, sed ore quoque multoties murmurant, quod laudes Dei non citius finiuntur, quia magis in fabulis et vanitatibus, quam in Dei laudibus delectantur. Quibus tunc Propheta loquitur, dicens: »Deficiant peccatores a terra.« Exeant fastidiosi de Ecclesia, et iniqui ita deficiant, ut in ea »non sint;« cum sibi ipsi nihil proficiant, et aliis impedimentum faciant. »Tu vero benedic, [Col. 1098D] anima mea, Dominum,« et nunquam eorum persuasionibus acquiescas; sed sicut coepisti, in Dei laudibus omni tempore persevera.



PSALMUS CIV. ALLELUIA.

Interpretatur Alleluia laudate Deum; et certe nisi Deo valde acceptabile, et nobis utillimum esset laudare Dominum, nunquam toties Propheta Dominum laudare juberet [(783) 1Kb] .

[Col. 1099A] »Confitemini Domino et invocate nomen ejus, annuntiate inter gentes opera ejus.« Illis loquitur Propheta qui ex gentibus ad fidem conversi sunt, et antiquorum narrat historiam, quomodo Aegyptios multis plagis Dominus percusserit, et de eorum durissima servitute populum suum gloriosissime liberaverit. Qua in re, Ecclesiae quoque liberatio et persecutorum perditio significatur. Vos, quasi dicat, qui falsos deos laudare soliti fuistis, nunc confitemini et laudate Dominum, quia ipse solus, et Deus, et Dominus est. »Et invocate nomen ejus,« quia nullus alius invocandus est. Annuntiate inter gentes opera ejus, quatenus ea quae vos didicistis omnes alios doceatis, et intelligere faciatis.

»Cantate ei, et psallite ei, narrate omnia mirabilia ejus.« Ei, inquit, cantate, et psallite, non vestram, sed ejus gloriam quaerite, virtutes et mirabilia ejus narrate. Hinc est enim quod Apostolus ait: »Non nosmetipsos praedicamus, sed Dominum Jesum (II Cor. IV, 5).« Unde et subditur:

»Laudamini in nomine sancto ejus.« Laus vestra non si vestra, sed omnis laus et gloria ad eum referatur, qui est mirabilis in sanctis suis. Dolebant sancti multoties, quando eis post miracula magnus honor a populis exhibebatur. »Laetetur cor quaerentium Dominum.« Laetetur, inquit, et non in miraculorum operatione, sed in solo Domino, cor quaerentium Dominum. Sic enim in Evangelio discipulis suis Dominus ait: »Nolite gaudere, quia daemonia subjiciuntur vobis in nomine meo. [Col. 1099C] Sed in hoc potius gaudete, quia nomina vestra scripta sunt in coelis (Luc. X, 17).«

»Quaerite Dominum, et confirmamini, quaerite faciem ejus semper.« Quaerite Dominum in Scripturis, quaerite Dominum in miraculis, et cum eum cognoveritis, confirmamini in amore ejus. »Quaerite faciem ejus semper.« [(784) 1Kb] Hanc autem faciem quaerebat Moyses, cum diceret: »Si inveni gratiam in oculis tuis, ostende faciem tuam, ut videam te (Exod. XXXIII, 13).« Semper enim hoc quaerere debemus, quomodo ante faciem ejus securi et laeti veniamus.

524 »Mementote mirabilium ejus quae fecit, prodigia et judicia oris ejus.« In his bene satis [Col. 1099D] cognoscitur Dominus, quia nisi Deus esset, ea nullatenus facere potuisset. Vult igitur Propheta ut ejus signa et miracula, ejus verba et judicia ubique gentium praedicentur, ut qui aliter eum cognoscere non possunt, saltem in virtutibus eum cognoscant. Sed qui sunt illi qui eum cognoscere et praedicare jubentur?

»Semen Abraham servi ejus, filii Jacob electi ejus.« Dicunt Judaei in Evangelio: »Semen Abrahae sumus (Joan. VIII, 33).« E contra Dominus respondens ait: »Si semen Abrahae essetis, opera Abrahae faceretis.« Non sunt igitur semen Abrahae, [Col. 1100A] neque filii Jacob, nisi illi qui Abraham et Jacob imitantur. Ambo autem isti in Christo crediderunt, quoniam, sicut scriptum est, et Abraham eum adoravit, et Jacob dixisse legitur: »Salutare tuum exspectabo, Domine (Gen. XLIX, 18).« ---»Ipse Dominus Deus noster, in universa terra judicia ejus.« Nos, inquit, sumus semen ejus, et ipse est Dominus Deus noster, cujus judicia non Judaei, sed universa terra suscepit.

»Memor fuit in saeculum testamenti sui: verbi quod mandavit in mille generationes.« De hoc testamento in sequentibus legitur, quod promisit Dominus terram Chanaan Abrahae in haereditatem. Mandavit autem hoc verbum in mille generationes, quando dixit: »Sic erit semen tuum sicut stellae [Col. 1100B] coeli, et sicut arena quae est in littore maris (Gen. XXII, 17).« Posuit autem finitum pro infinito, quia ad stellas coeli et arenam maris comparatae, valde paucae sunt mille generationes. Sed quia scriptum est: »In Isaac vocabitur tibi semen (Gen. XXI, 13),« magis Christianis quam Judaeis hoc testamentum factum esse videtur. Unde Apostolus ait: »Non dixit ex seminibus, quasi in multis, sed quasi in uno, et semini tuo, quod est Christus (Galat. III, 16).«

»Quod disposuit ad Abraham, et juramenti sui ad Isaac; et statuit illud Jacob in praeceptum, et Israel in testamentum aeternum, dicens: Tibi dabo terram Chanaan, funiculum haereditatis vestrae.« [Col. 1100C] Statuit, inquit, Dominus, et praecepit non Esau, sed Jacob, ut ad illam haereditatem festinaret, quae aeterni testamenti conscriptione sibi debetur, dicens eis: »Tibi dabo terram Chanaan,« et simul cum ea totam mensuram, atque funiculum haereditatis vestrae. Qua in re Pherezaei, Jebuzaei, Ethaei et caeterae gentes significantur. Hoc autem dixit illis Dominus, cum adhuc paucissimi essent et quasi incolae et peregrini in illa terra habitarent. Sed quia firmam spem habuerunt, et verbis Dominicis firmiter crediderunt, omnia eis adimpleta sunt quaecunque illis promiserat Deus. Haec nobis ideo recitantur, ut nos quoque firmam spem habeamus fideliterque credamus, quia non privabimur promissa nobis haereditate, si patres nostros imitati [Col. 1100D] fuerimus, et eorum fidem et doctrinam tenuerimus, scientes quia per multas tribulationes oportet nos intrare in regnum coelorum, quae valde meliora sunt quam terra Chananaeorum. Unde et subditur:

»Cum essent in numero brevi, paucissimi, et incolae in ea, et pertransierunt de gente in gentem, et de regno ad populum alterum.« Si ergo illi cum tanto labore ad illam haereditatem, quae temporalis est, pervenerunt, quanto magis ad illam, quae aeterna est, cum summo studio festinare debemus!

»Non permisit hominem nocere eis, et corripuit [Col. 1101A] pro eis reges.« Nam Pharaonem et Abimelech propter eos correptos fuisse Scriptura commemorat. Quibus Dominus praecepit, dicens: »Nolite tangere christos meos, et in prophetis meis nolite malignari.« Christos suos eos dicit, non quod oleo visibili, sed quia sancti Spiritus gratia divinitus injuncti fuerunt.

»Et vocavit famem super terram, et omne firmamentum panis contrivit.« Quare Dominus hanc famem super terram esse voluerit [(785) 1Kb] , sequentia manifestant. Haec fames fuit causa ut Joseph, qui in Aegypto venditus fuerat, dominus terrae constitueretur, atque ejus providentia a famis periculo liberaretur. Haec fuit causa ut Jacob cum filiis suis in Aegyptum descenderet, et filium, quem mortuum [Col. 1101B] esse putabat, incolumem inveniret. Et hoc est quod dicit:

»Misit ante eos virum, in servum venundatus est Joseph.« Dei igitur dispositione et malitia fratrum suorum venditus est Joseph, ut nos intelligamus multa in hoc mundo Dei dispositione fieri, quae malum initium habere videntur. Nam et Salvatoris nostri passio, venditio et traditio, Dei dispositione ad nostram salutem facta est, quam tamen injustam fuisse non dubitamus.

»Humiliaverunt in compedibus pedes ejus, ferrum pertransiit animam ejus, donec veniret verbum ejus; eloquium ejus inflammavit eum.« In eo quod animam ejus ferrum pertransisse dicit, magnos dolores et angustias eum sustinuisse ostendit. Sed [Col. 1101C] postquam venit verbum ejus, et eloquium Domini inflammavit et illuminavit eum, ut somnium regis interpretari potuisset, illico ab his tantis 525 angustiis liberatus est. Et hoc est, quod ait:

»Misit rex, et solvit eum, princeps populorum, et dimisit eum, et constituit eum dominum domus suae, et principem omnis possessionis suae, ut erudiret principes suos sicut seipsum, et principes suos prudentiam doceret.« Magnam sapientiam in Joseph Pharao cognovisse ostenditur, quem totius terrae principem et dominum constituit, et ad docendos majores et seniores ordinavit. Putabant enim illam somniorum interpretationem, non divino beneficio, sed artis magisterio, et ingenii sublimitate eum habuisse. Unde et alios, sicut se ipsum [Col. 1101D] hanc doctrinam docere posse putabant. Multa sunt hoc in facto quae Salvatori nostro convenire possunt. Quoniam sicut Joseph venditus est a Juda fratre suo, ita et ipse venditus est a Juda discipulo suo. Et omnium gentium rex et dominus a Patre constitutus, non solum Aegyptum, sed universum mundum a fame perpetua liberavit. De qua videlicet fame [Col. 1102A] per Prophetam dicitur: »Immittam in vos non famem panis, neque sitim aquae, sed audiendi verbum Dei (Amos VIII, 11).« Et ipse quidem peritissimus est, non solum ad somnia interpretanda, verum etiam ad omnia Scripturarum profundissima mysteria revelanda.

»Et intravit Israel in Aegyptum, et Jacob habitavit in terra Cham.« De genere Cham natus est Chanaan, a quo Aegyptii originem ducunt. Si Jacob non timuit intrare in Aegyptum, cur nostri timeant ad praedicandum invadere mundum? cum audiant: quia »auxit Dominus populum suum nimis, et confirmavit eum super inimicos ejus.« Nam et isti et illi valde multiplicati et super omnes inimicos suos confirmati sunt.

[Col. 1102B] »Convertit cor eorum, ut odirent populum ejus, et dolos facerent in servos ejus.« Quare Aegyptii de facto reprehendantur, si eorum corda Deus convertit, et hoc facere voluissent? Usitatus est in divina pagina iste locutionis modus, ut hoc Dominus facere dicatur, quod cum prohibere posset, facere permittit [(786) 1Kb] . Dat enim Dominus malis occasionem, ut eorum iniqua desideria foris manifestentur, et malum, quod in corde habent, celari non possit. Cum igitur Aegyptii populum Dei vehementer affligerent, ad eorum consolationem Moysen et Aaron venire praecepit. Et hoc est quod dicit: »Misit Moysen servum suum, et Aaron quem elegit ipsum. Posuit in eis verba signorum suorum et prodigiorum suorum in terra Cham.« Quae autem fuerunt illa [Col. 1102C] prodigia audiamus.

»Misit tenebras, et obscuravit eos qui exacerbaverunt sermones ejus.« Illae tenebrae, quae tunc Aegyptios obscurabant, illas quas Judaei, haeretici, ac pagani et tunc et semper passuri sunt, significabant. Isti enim sunt qui exacerbant sermones ejus, et doctrinae catholicae et apostolicae contradicunt.

»Convertit aquam eorum in sanguinem, et occidit pisces eorum.« Aquae Aegyptiorum, quae in sanguinem conversae sunt, philosophorum et haereticorum doctrinam designabant; quae nihil aliud est, nisi venenum, sanguis et peccatum. Pereunt igitur qui hunc sanguinem bibunt, et hanc doctrinam suscipere non metuunt.

»Misit in terra eorum ranas, et in cubilibus regum [Col. 1102D] ipsorum.« Istae ranae, poetae et philosophi, et Judaei et haeretici intelliguntur, qui, de sola loquacitate gloriantes, contra veritatem loqui non cessant. Et tales quidem regibus et potentibus familiares sunt, qui in eorum vanitatibus et erroribus delectantur.

»Dixit, et venit coenomia, et ciniphes in omnibus [Col. 1103A] finibus eorum.« Coenomia genus muscarum est turpissimum et importunissimum. At vero ciniphes culices dicuntur, qui quanto caeteris sunt minutiores, tanto sunt aculeis graviores. Quid igitur per muscam caninam et ciniphes, nisi luxuria designatur, quae inter alia vitia turpissima et molestissima esse probatur. Hoc vitium, quia de carne est, et naturaliter carni adhaeret, non sine labore et Dei adjutorio vinci et fugari potest.

»Posuit pluvias eorum in grandinem, et ignem comburentem in terra ipsorum. Et percussit vineas eorum, et ficulneas eorum, et contrivit omne lignum finium eorum.« Per grandinem et ignem comburentem, et immensam Dei iram et furorem intelligere possumus, quibus homines iniqui cum [Col. 1103B] omnibus quae possident flagellandi et perdendi sunt.

»Dixit, et venit locusta, et bruchus, cujus non erat numerus, et comedit omne fenum in terra eorum.« Locusta et bruchus, qui quasi cum exercitu et multitudine semper incedunt, omnia vitiorum genera significant: quibus omne fenum illius terrae comeditur et dissipatur, per quod ipsos homines intelligimus, siquidem per fenum populus significatur.

526 »Et percussit omne primogenitum in terra Aegypti, primitias omnis laboris eorum.« Haec plaga plus omnibus aliis terruit Aegyptios, ita ut Hebraeos ire rogarent et exire compellerent, quae sola inter alias bonam videtur habere significationem. [Col. 1103C] Significat enim originale peccatum in omnibus hominibus Christi sanguine esse deletum. Huc usque Aegyptiorum plagas, hinc vero Judaeorum beneficia divinitus eis a Deo collata scribere incipit.

»Et eduxit eos in argento et auro, et non erat in tribubus eorum infirmus.« Non solum Christiani, sed aliae quoque gentes aurum habent et argentum, virtutes et mores honestos, et multarum artium peritiam, quae omnia ab illis suscipere et mutuare non est peccatum. Et notandum quia qui Deum sequuntur non infirmantur, si tamen via regia incedant et ab ea non recedant.

»Laetata est Aegyptus in profectione eorum, quia cecidit timor eorum super eos; et expandit nubem in protectionem eorum, et ignem, ut luceret eis [Col. 1103D] per noctem.« De hac nube dicit Apostolus: »Quia omnes in Moyse baptizati sunt in nube et in mari (I Cor. X, 2);« id est ex aqua et Spiritu sancto, ut per mare aquam, per nubem Spiritum sanctum intelligamus. Ipse est igitur, qui nos a calore et cunctis tribulationibus protegit, qui tenebras nostras illuminat, viamque veritatis ostendit.

»Petierunt carnes et venit coturnix.« Per coturnices spiritualis intelligentia significantur, quae de [Col. 1104A] superioribus et ab aquis originem habet. Quod enim omnia haec spiritualiter intelligenda sint, Apostolus nos instruit dicens: »Omnes eamdem escam spiritualem manducaverunt, et omnes eumdem potum spiritualem bibebant: bibebant autem de spirituali, consequente eos petra; petra autem erat Christus (I Cor. 3, 4).« Unde et subditur: »Et pane coeli saturavit eos.« Panis enim ille, qui de coelo descendit, vel Christi caro, vel spiritualis intelligentia est.

»Dirupit petram, et fluxerunt aquae, et abierunt in sicco flumina.« Similiter de pectore Christi quatuor magna flumina eruperunt, quibus tota terra, quae prius sicca et arida erat, abundanter irrigata et satiata est. Et haec omnia quae superius locuti [Col. 1104B] sumus ideo fecit Dominus populo suo, quia »memor fuit verbi sancti sui, quod locutus est ad Abraham puerum suum.« Promiserat enim Dominus Abrahae quod in semine ejus omnes gentes benedicerentur, et quia sic esset semen ejus, sicut stellae coeli, et sicut arena quae est in littore maris.

»Et eduxit populum suum in exsultatione, et electos suos in laetitia.« Quomodo enim sine laetitia et exsultatione esse poterant qui sic a Domino fovebantur, defendebantur et tantis beneficiis ditabantur? »Et dedit eis regiones gentium, et labores populorum possederunt.« Ad quid? »Ut custodiant justificationes ejus, et legem ejus exquirant [(787) 1Kb] .« Nisi enim victis hostibus pacem habuissent et terram quiete possedissent, neque justificationes [Col. 1104C] legitime custodire, neque legem diligenter exquirere potuissent.



PSALMUS CV. ALLELUIA, ALLELUIA.

Primum Alleluia praecedentis psalmi est, sequens sequentis.

Docet nos Propheta quanta instantia Deum semper laudare debeamus, qui in laudibus desinit et in laudibus incipit: quando Psalmus finit, laudare praecipit, et quando incipit laudare praecipit, ut semper laus Dei continua sit, et nulla in Dei laudibus interpositio fiat [(788) 1Kb] .

»Confitemini Domino quoniam bonus, quoniam in saeculum misericordia ejus.« Nobilis ratio [Col. 1104D] quare Deum laudare debeamus, et quia bonus et misericors est. Si enim omne bonum laudabile est, et nihil laudari debet nisi quod bonum est, quantum ille laudandus est qui solus est bonus, et a quo sunt omnia bona! Legitur in Evangelio quia, cum quidam dixisset Domino »Magister bone,« respondens ait: »Quare me dicis bonum, cum nemo sit bonus, nisi solus Deus? Si Deum me esse credis, bene dicis; si autem non credis, quare hoc dicis?« [Col. 1105A] (Matth XIX, 17.) Deus enim a se ipso et substantialiter bonus est; caetera vero non a seipsis, neque sunt, neque bona sunt, sed a Deo sunt quidquid sunt. 527 Laudemus igitur Dominum, quoniam bonus est et substantialiter bonus, et qui nunquam potest esse nisi bonus. »Et quoniam in saeculum misericordia ejus.« Quod autem ait in saeculum, tantum est ac si dixisset in aeternum. Unde et alibi dicitur: »Misericordias Domini in aeternum cantabo (Psal. LXXXVIII, 1).«

»Quis loquetur potentias Domini, auditas faciet omnes laudes ejus?« Ecce quasi aliquis dicat, laudare parati sumus, sed laudare non sufficimus. Quis enim plene loquetur potentias Domini? Et quis loquendo semperque clamando audiri faciet omnes [Col. 1105B] laudes ejus? Innumerabiles sunt, modum excedunt: »Magnus Dominus, et laudabilis nimis, et magnitudinis ejus non est finis (Psal. XLVII, 8).«---»Beati, qui custodiunt judicium, et faciunt justitiam in omni tempore.« Si illud, quasi dicat, facere non potes, saltem hoc facias, et beatus eris. Beati enim sunt qui custodiunt judicium ejus, sed quod est judicium ejus? »Declina a malo, et fac bonum (Psal. XXXVI, 27).« Verum quidem est, quia omnes Dei laudes dicere non potes; at vero a malo declinare et bonum facere quis non potest? Omni autem tempore justitiam faciunt, qui secundum hoc quod possunt mandatum custodiunt, quia declinare a malo justitia est, et bonum facere justitia est.

»Memento nostri, Domine, in beneplacito populi [Col. 1105C] tui, et visita nos in salutari tuo.« Bene autem dixit »in beneplacito populi tui,« quia et bonorum et malorum recordatur Dominus; bonorum quidem ad miserendum, malorum vero ad puniendum. Sed talis recordatio bonis quidem placet, malis vero non placet. Rogavit autem Propheta ut eos Dominus visitaret in salutari suo. Quod si de Christi incarnatione intelligitur, factum quidem est, sed non in tempore suo; ipse tamen etiam ante incarnationem suam eos et visitabat, et regebat, et gubernabat.

»Ad videndum in bonitate electorum tuorum, ad laetandum in laetitia gentis tuae, ut lauderis cum haereditate tua.« Sic visita, inquit, in salutari tuo, ut videamus nosmetipsos, et participes simus in illa bonitate quam facturus es electis tuis. Et laetemur in [Col. 1105D] laetitia gentis tuae, per quam videlicet gentem populus Christianus significatur. Hoc est enim quod Judaeis non credentibus Dominus ait: »Multi reges et prophetae voluerunt videre quae vos videtis, et non viderunt et audire quae auditis, et non audierunt (Luc. X, 24).« Omnes enim desiderabant adventum Christi, et omnes desiderabant connumerari et sociari Ecclesiae Christi. »Ut lauderis in haereditate tua.« Fac nos, quasi dicat, esse in laetitia gentis tuae, ut a nobis quoque simul lauderis cum haereditate tua, et fiat unum ovile et unus pastor [(789) 1Kb] . Hinc narrare [Col. 1106A] incipit praevaricationes illius populi, qui semper incredulus exstitit, multisque modis Deum tentavit, et ad iracundiam provocavit. Similiter autem facit et Daniel, qui confitetur peccata sua et peccata populi sui, ut ejus orationibus et supplicationibus tandem Dominus ad misericordiam moveatur. »Peccavimus cum patribus nostris, injuste egimus, iniquitatem fecimus. Patres nostri in Aegypto non intellexerunt mirabilia tua, et non fuerunt memores misericordiae tuae.« Isti sunt illi patres de quibus Apostolus ait: »Quoniam increduli fuerunt, eorum cadavera prostrata sunt in deserto (I Cor. V).« De quibus et Dominus dicit: »Non introibunt in requiem meam (Hebr. IV, 6).« Isti enim, si mirabilia Dei, quae in Aegypto viderant, intellexissent, et tantae misericordiae [Col. 1106B] quam eis Dominus fecerat memores fuissent, nunquam contra hostes ire timuissent. Et qui prius non timuerant mare Rubrum intrare, postea contra Chananaeos pugnare veriti sunt. Et fortasse nec mare Rubrum tunc introissent, nisi Aegyptios super se irruentes formidassent.

»Et irritaverunt ascendentes in Rubrum mare.« Hinc est enim quod Moyses illis timentibus et desperantibus ait: »Ne timueritis Aegyptios, quia Dominus pugnabit pro vobis, et vos tacebitis (Exod. XIV, 14).« Haec est itaque prima tentatio qua Dominum irritaverunt, postquam de Aegypto exire coeperunt. »Et liberavit eos,« non eorum meritis, sed propter nomen suum, quia nisi eos liberasset, magnam jacturam fecisset nomini suo; omnes enim dicerent, [Col. 1106C] quod eos liberare non potuisset. Hoc autem ideo fecit, »ut notam faceret eis potentiam suam.« Sed quid profuit, cum ipsi eam cognoscere noluerint?

»Et increpuit mare Rubrum, et exsiccatum est, et eduxit eos in aquis multis, sicut in deserto, et liberavit eos de manu odientium, et redemit eos de manu inimicorum, et operuit aqua tribulantes eos, unus ex eis non remansit.« Quid per mare Rubrum, nisi baptismum? Quid vero per Pharaonem et exercitum ejus, nisi diabolum et vitiorum multitudinem intelligamus? Isti vero usque ad baptismum populum Dei persequuntur; sed ibi pereunt, et destruuntur.

»Et crediderunt in verbis ejus, et cantaverunt laudes ejus, cito fecerunt, et obliti sunt operum [Col. 1106D] ejus, et non sustinuerunt consilium ejus.« Videntes, inquit, mirabilia Dei quae fecerat, verbis ejus crediderunt, et laudes ejus cantaverunt; cito hoc fecerunt, et subito defecerunt, et obliti operum ejus non sustinuerunt consilium ejus. Si enim consilium ejus 528 sustinuissent et fecissent, non perissent.

»Et concupierunt concupiscentias in deserto, et tentaverunt Deum in siccitate.« Quid istae tentationes significent, Apostolus docet, ubi ait: »Neque tentemus Deum, sicut quidam eorum tentaverunt, et a serpentibus perierunt (I Cor. X, 9).«---»Et haec, [Col. 1107A] inquit, omnia in figura contingebant illis; scripta sunt autem ad correptionem nostram (I Cor. X, 11).«

»Et dedit eis petitiones eorum, et misit saturitatem in animas eorum.« Dabat eis Dominus quod petebant, ut vel sic a murmuratione cessarent, et de ejus omnipotentia non dubitarent.

»Et irritaverunt Moysen in castris, et Aaron sanctum Domini. Aperta est terra, et deglutivit Dathan; et operuit super Synagogam Abiron; et ignis exarsit in Synagoga eorum, et flamma combussit peccatores.« Tali morte digni sunt, qui Dei sacerdotibus detrahunt, et violenter sibi sacerdotium vindicare conantur.

»Et fecerunt vitulum in Oreb, et adoraverunt sculptile, et mutaverunt gloriam suam in similitudinem [Col. 1107B] vituli manducantis fenum.« Gloria nostra Deus est. Hanc autem gloriam Judaei in vitulum commutaverunt, quando pro Deo vitulum adoraverunt. Hic autem vitulus eos devoravit, quia fenum sunt, sicut scriptum est: »Vere fenum est populus (Isa. XL, 7),« fenum autem vitulus manducat.

»Et obliti sunt Deum qui liberavit eos, qui fecit magnalia in Aegypto, mirabilia in terra Cham, terribilia in mari Rubro. Et dixit ut disperderet eos, si non Moyses electus ejus stetisset in confractione in conspectu ejus, ut averteret iram ejus, ne disperderet eos.« Hoc autem factum est, quando considerata terra promissionis, Josue, et Caleb et caeteri qui cum eo erant reversi sunt: qui cum [Col. 1107C] nuntiassent ea quae viderant, territus est populus, et se illuc transire negavit, oblitus tot et tantorum miraculorum quae jam coram eis, et in Aegypto et in mari Rubro, Dominus fecerat. Unde et Dominus iratus occidere voluit, sed Moyses iram suam confregit et avertit, ne eos occideret et disperderet. Unde et subditur:

»Et pro nihilo habuerunt terram desiderabilem.« Pro nihilo quidem, quia se periculis pro ea tradere noluerunt, et ideo in eam non intraverunt, quam tam immenso desiderio et videre et habere cupierunt. »Et non crediderunt in verbis ejus,« quibus Moyses, Josue et Caleb eos hortabantur, et ne timerent confortabant.

»Et murmuraverunt in tabernaculis suis, nec [Col. 1107D] exaudierunt vocem Domini; et elevavit manum suam super eos in deserto, et ut dejiceret semen eorum in nationibus, et disperderet eos in regionibus.« Dicens Moysi: »Dimitte me, ut deleam populum istum, et faciam te in gentem magnam (Deut. IX, 14).« Historia quidem narratur nobis, sed quae valde consideranda est et memoriae commendanda, ne et nos miraculorum Christi, et virtutum ejus quae nobis quotidie leguntur obliviscamur, et promissam nobis haereditatem parvi pendamus, sed viriliter contra omnes adversarios nostros dimicemus, ut ad eam transire valeamus.

»Et consecrati sunt Beelphegor, et manducaverunt [Col. 1108A] sacrificia mortuorum.« Nescio quid nefandius unquam isti facere potuissent, qui se ipsos diabolo consecrarunt, eique sacrificarunt, et de ipsis scelestis sacrificiis manducaverunt. Unde iratus Dominus Moysi dixit: »Tolle cunctos principes populi, et suspende eos contra solem in patibulis, ut auferatur furor meus ab Israel (Num. XXV, 4).«

»Et irritaverunt eum in studiis suis, et multiplicata est in eis ruina.« Hoc autem totum descendit ex consilio Balaam, qui docuit Balac ut virgines suas Judaeis opponeret, quarum amore miseri homines superati, earum diis immolarent, et ad hoc tam immensum scelus devenirent. Cum magno igitur studio atque frequentia ad eas intrantes, magnam iram contra se concitaverunt, donec Phinees superveniens [Col. 1108B] cum gladio fornicatores interfecit. Et jam viginti tria millia hominum ceciderant, quando Phinees pro eis oravit et exauditus est. Et hoc est quod ait:

»Stetit Phinees, te exoravit, et cessavit quassatio, et reputatum est illi ad justitiam a generatione usque in generationem, usque in saeculum.« Hunc igitur et nos imitari debemus, ut fornicationis spiritum, ubicunque est, verbi Dei gladio confodiamus.

»Et irritaverunt eum ad aquas contradictionis, et vexatus est Moyses propter eos, quia exacerbaverunt spiritum ejus, et distinxit in labiis suis.« Istae sunt aquae contradictionis, ubi jurgati sunt filii Israel contra Dominum, quando Moyses dixit eis: [Col. 1108C] »Audite, rebelles et increduli, num de petra hac poterimus nobis producere aquas?« (Num. XX, 10.) Et tunc quidem Moyses distinxit in labiis suis, per quod significatur, quia cum magna supplicatione deprecatus est Dominum pro eis in secreto pectoris sui [(790) 1Kb] . Illae autem aquae haec quatuor Evangeliorum flumina significabant, quae, de Christi corpore emanantia, omnibus ad bibendum abundanter sufficiunt. Quae non immerito aquae contradictionis dicuntur, quia valde multi sunt qui eis contradicunt. Hinc autem ea enarrare incipit quae facta sunt, postquam 529 quam Jordanem transierunt, et terram promissionis intraverunt. Praeceperat autem illis Dominus ut omnes gentes disperderent quarum terram [Col. 1108D] possessuri erant, quod quia non fecerunt, multa mala ab eis postea passi sunt. Sed quia omnia in figura contingebant illis et ad correptionem nostram scripta sunt, nos demus operam ut totam vitiorum gentem, quae in nostra carne habitat et dominatur, usque ad internecionem interficiamus et disperdamus, ut nunquam amplius contra nos insurgere valeant, ne forte de nobis quoque dicatur, quod sequitur:

»Non disperdiderunt gentes, quas dixerat Dominus illis, et commisti sunt inter gentes, et didicerunt opera eorum, et servierunt sculptilibus eorum, et factum est illis in scandalum, et immolaverunt [Col. 1109A] filios suos et filias suas daemoniis, et effuderunt sanguinem innocentem, sanguinem filiorum suorum et filiarum suarum, quas sacrificaverunt sculptilibus Chanaan; et infecta est terra in sanguinibus, et contaminata est in operibus eorum.« Simplex hic narratur historia, et quam stulti et iniqui isti fuerint, quantumque a primis suis parentibus, quibus terra promissa fuerat, degeneraverint, apertissime ostendit. Ut omnes intelligant, justo Dei judicio, eis omnia mala accidisse, quae super eos venisse narrantur. Sic enim tota terra eorum iniquitatibus violata et contaminata est, ut eam merito Deus abominari debuisset.

»Et fornicati sunt in adinventionibus suis, et [Col. 1109B] iratus est Dominus in populum suum, et abominatus est haereditatem suam, et tradidit eos in manus gentium, et dominati sunt eorum qui oderunt eos, et tribulaverunt eos inimici eorum, et humiliati sunt sub manibus eorum, saepe liberavit eos.« Et in hoc quidem magna Dei clementia declaratur, quia, quamvis Deum sic offendissent, quoties tamen humiliati ad eum clamabant, toties eos exaudiebat, et de inimicorum suorum manibus liberabat. Et hoc quidem praecipue tempore Judicum factum fuisse, qui leget, inveniet.

»Ipsi autem exacerbaverunt eum in consilio suo, et humiliati sunt in suis iniquitatibus.« Si enim ejus consilio credidissent, ab ejus imperio non recessissent; sic in suis iniquitatibus ab adversariis suis [Col. 1109C] humiliati non fuissent.

»Et respexit eos cum tribularentur.« Si tamen poenitentes eum orabant et invocabant. Hoc est enim, quod dicit; »cum exaudiret orationes eorum.« Quomodo enim eorum orationes exaudire posset, nisi eum invocassent et orassent?

»Et memor fuit testamenti sui, et poenituit cum secundum multitudinem misericordiae suae.« Deum non poenitet, sed poenitere videtur, quando poenitentis imitatur affectum; si eum quem affligebat subito aliquis amplecti et honorare incipiat, poenitere videtur.

»Et dedit eos in misericordias in conspectu omnium qui ceperant eos.« Non enim interficiebant eos, neque a patriis legibus recedere cogebant, [Col. 1109D] semperque secum prophetas habebant qui eos consolabantur et Dei misericordias eis promittebant.

»Salvos nos fac, Domine Deus noster, et congrega nos de nationibus, ut confiteamur nomini sancto tuo, et gloriemur in laude tua.« De illis nunc Propheta specialiter loquitur qui in fine saeculi futuri sunt, de quibus alibi dicitur: »In diebus illis salvabitur Juda, et Israel habitabit confidenter (Jer. XXXIII, 16).« Itemque: »Si fuerit numerus filiorum Israel sicut arena maris, reliquiae convertentur (Isa. X, 21).« Pro istis orat Propheta quos ubique gentium videt esse dispersos, ut in unam fidem congregentur, et Christum confiteantur et in [Col. 1110A] eo glorientur, quod eum laudare tantum digni facti sunt.

»Benedictus Dominus Deus Israel a saeculo usque in saeculum; fiat, fiat.« Nunc, inquit, quia Judaei et gentiles ex omnibus mundi partibus in unum congregati sunt omnesque in unam fidem convenerunt, omnes eum benedicunt et ejus benedictiones confirmantes dicunt, »fiat, fiat.«



530 PSALMUS CVI. ALLELUIA.

Quid significet Alleluia, satis quidem dictum est, sed satis factum non est. Et ideo toties nos Propheta hortatur laudare Dominum, quia nunquam satis laudare possumus.

»Confitemini Domino, quoniam bonus, quoniam [Col. 1110B] in saeculum misericordia ejus.« Hos nunc hortatur Propheta ad laudes Domini qui Christi sanguine redempti sunt et ex omnibus mundi partibus in unam catholicam Ecclesiam congregati.

»Dicant nunc qui redempti sunt a Domino, quos redemit de manu inimici, et de regionibus congregavit eos.« Nunc, inquit, in hoc tempore suae redemptionis confiteantur Domino, et nunc laudes ejus dicant, et praedicent omnes qui redempti sunt a Domino; illi videlicet quos Dominus redemit de manu inimici, et de potestate diaboli liberavit, et de omnibus nationibus in unam fidem congregavit. Et hoc est quod ait:

»A solis ortu et occasu, ab aquilone et mari.« Mare, quod totum circumit mundum, nunc pro sola [Col. 1110C] parte australi ponitur.

»Erraverunt in solitudine in siccitate, et viam civitatis habitationis non invenerunt.« Omnes, inquit, isti erraverunt; sed Christi gratia illuminati sunt. Sed ubi erraverunt? In solitudine, et non solum in solitudine, sed in sicca solitudine. Haec est illa solitudo, de qua Propheta dicit: »Ego vox clamantis in deserto (Joan. I, 25).« Totus mundus erat solitudo, quando Dominus venit, omnis terra arida et sterilis erat; nondum homines illam viam invenerant quae ducit ad civitatem habitationis: »Ego, inquit Dominus, sum via, veritas et vita; nemo venit ad Patrem, nisi per me (Joan. XIV, 6).« Haec est igitur illa via quae ducit ad Patrem et ad civitatem habitationis. Illa sola civitas habitationis, [Col. 1110D] in quam quicunque intrant, aeternam habent et felicem habitationem.

»Esurientes et sitientes, anima eorum in ipsis defecit.« Omnes, inquit, adhuc esurientes et sitientes erant, quia veritatis et sapientiae cibum et potum nondum gustaverunt, et ideo anima eorum fame et siti in ipsis defecerat: »Non autem fame panis, ut Propheta ait, neque siti aquae, sed audiendi verbum Dei (Amos VIII, 11).«

»Et clamaverunt ad Dominum cum tribularentur, et de necessitatibus eorum liberavit eos.« Hoc autem tunc factum est, quando audita evangelica praedicatione, se in errore et diaboli laqueis esse cognoverunt. Sed mox clamantes et poenitentiam [Col. 1111A] agentes salvati et liberati sunt. Et tunc quidem »eduxit eos Dominus in viam rectam, ut irent in civitatem habitationis.«

»Confiteantur Domino misericordiae ejus et mirabilia ejus filiis hominum.« Egregie autem dicitur, ut misericordiae et mirabilia laudent Dominum, quia per misericordias quas fecit, et per mirabilia quae filiis hominum ostendit, laudatur et magnificatur Dominus. Et dignum quidem est ut eum laudent qui ea bona suscipere meruerunt quae superius exposita sunt.

»Quia satiavit animam inanem, et animam esurientem satiavit bonis.« Hoc est enim, quod superius dixit, quia »de necessitatibus eorum liberavit eos,« qui esurientes et sitientes erant. Inanes [Col. 1111B] erant illae animae, quae Christi fide et cognitione vacuae erant. Has autem satiavit Deus omnibus bonis, quia utriusque Testamenti dulcedinem et veritatem intelligere fecit.

»Sedentes in tenebris et in umbra mortis, vinculis ligatos in mendicitate et ferro.« Subauditur, liberavit eos Dominus. Hoc enim inferius continuatur, ubi dicitur, »de necessitatibus eorum liberavit eos.« Hic est ille populus, de quo Propheta ait: »Populus qui sedebat in tenebris vidit lucem magnam, ambulantibus in regione umbrae mortis, lux orta est eis (Isa. IX, 2).« Sedebant isti in tenebris erroris et caecitatis, et sub illius arboris umbra quae non refrigerium, sed mortem dabat. Erant autem in vinculis ferreis, in mendicitato, quia spiritualibus [Col. 1111C] divitiis pauperes dura diaboli catena stringebantur. Hoc autem cur eis acciderit sequentia manifestant.

»Quia exacerbaverunt eloquium Domini, et consilium Altissimi irritaverunt.« Neque ipsi per se, vel a doctoribus suis cognoscere poterant veritatem, neque his qui divino oraculo eum praedicabant, credere volebant, sed potius contra divinae legis praedicatores, errorem suum omnibus modis defendere nitebantur. Et hoc quidem erat eloquium Domini exacerbare, ejusque consilium irritare. Unde et subditur:

»Et humiliatum est in laboribus cor eorum, et infirmati sunt, nec fuit qui adjuvaret.« Magnus labor est veritatem investigare, quam quidem nemo [Col. 1111D] suo ingenio, sine divino auxilio invenire poterit. Et ideo omnes saeculi sapientes stulti facti sunt, et ad veritatis agnitionem pertingere non potuerunt. Cor autem cum vincit exaltatur, cum vincitur humiliatur. Quod itaque hic dicitur: »Humiliatum est in laboribus cor eorum,« tale est ac si diceret: 531 Quamvis multum die nocteque cogitando et meditando laborassent, victum tamen et humiliatum est cor et ingenium eorum, quoniam ad veritatis notitiam suo ingenio pervenire non potuerunt, sed omnino infirmati sunt, nec fuit inter eos neque scriptura, nec sapiens aliquis, qui eis hoc in labore auxilium praestare valuisset. Cum igitur sic meditando tribularentur et affligerentur, audita subito evangelica [Col. 1112A] praedicatione illuminati sunt, et clamantes ad Dominum de istis tantis necessitatibus liberati sunt. Et hoc est quod dicit:

»Et clamaverunt ad Dominum cum tribularentur, et de necessitatibus eorum liberavit eos.« Quae autem fuerint istae necessitates, audiamus:

»Et eduxit eos de tenebris et umbra mortis, et vincula eorum disrupit.« Et hoc quidem jam superius exposuimus, quia erroris et caecitatis tenebras patiebantur.

»Confiteantur Domino misericordiae ejus et mirabilia ejus filiis hominum.« Et hoc simpliciter expositum est. Quod tamen dignum est ut saepius repetatur, quia magna Dei misericordia est, magnaque miracula quae nobis in hoc Psalmo narrantur. Sed [Col. 1112B] quae miracula?

»Quia contrivit portas aereas, et vectes ferreos confregit.« Valde dura et fortia esse ostendit, in eo quod aerea et ferrea ea esse dicit. Omnia machinamenta diaboli tam fortia sunt, ut merito aerea et ferrea esse dicantur. Non est ergo mirum si verba vitae corda iniquorum penetrare nequeunt, quae tam fortiter clausa et obserata sunt. Omnia vitia et peccata machinamenta diaboli sunt, quae verbo Dei obsistunt, ne ad cor hominis penetrare valeat. Vincit tamen virtus et potentia Dei, et quamvis miser homo in via iniquitatis clausus et ligatus sit, inde tamen eum trahit, et ad viam veritatis revocat. Et hoc est quod dicit:

»Suscepit eos de via iniquitatis eorum.« Et [Col. 1112C] quasi aliquis diceret: Quid causae est quod sic homines a diabolo et vinci et humiliari possunt? ait: »Propter injustitias enim suas humiliati sunt;« quasi dicat: Hoc faciunt qui falsitatem et injustitiam diligunt, et eam quam diligere debent veritatem odio habent. Et hoc est quod ait:

»Omnem escam abominata est anima eorum, et idcirco appropinquaverunt usque ad portas mortis.« Omnem, inquit, escam salutiferam et vivificantem, per quam utriusque Testamenti doctrina significatur, abominata est anima eorum, et ideo ad portas mortis appropinquaverunt, quia haereticis et schismaticis aliisque deceptoribus se sociaverunt. Isti enim sunt portae mortis, quia per istos intratur ad mortem.

[Col. 1112D] »Et clamaverunt ad Dominum cum tribularentur, et de necessitatibus eorum liberavit eos.« Hoc autem jam superius expositum est. Sed quomodo de necessitatibus eorum liberavit eos, sequitur:

»Misit verbum suum, et sanavit eos et eripuit de interitu eorum.« Hoc autem de Salvatore nostro intelligitur, qui ad sanandas et liberandas omnes gentes a Deo missus est.

»Confiteantur Domino misericordiae ejus et mirabilia ejus filiis hominum.« Nunc, quasi dicat: Misericordiae et mirabilia necessaria sunt, quia sancti praedicatores ad praedicandum et sacrificium laudis immolandum mittuntur. Hoc est enim quod ait:

»Ut sacrificent sacrificium laudis, et annuntient [Col. 1113A] opera ejus in exsultatione.« De hoc sacrificio dicit Apostolus: »Per ipsum ergo offeramus hostiam laudis semper Deo, id est vitulos labiorum confitentium nomini ejus (Heb. XIII, 15).« Vituli namque labiorum, laudes, sermones et verba sunt quae apostoli praedicare et nuntiare mittuntur. Sed ut hoc in exsultatione facere valeant, necesse est ut misericordiae et mirabilia Dei cum eis vadant.

»Qui descendunt mare in navibus, facientes operationes in aquis multis, ipsi viderunt opera Domini et mirabilia ejus in profundo.« Isti qui descendunt mare in navibus apostoli sunt et doctores. Et ipsi quidem fecerunt operationes in aquis multis, quia praedicaverunt, et virtutes multas fecerunt in populis multis. Et hoc est quod ait: »Ipsi viderunt opera [Col. 1113B] Domini, et mirabilia ejus in profundo.« Tunc enim in profundo maris apostoli mirabilia viderunt, quando inter impios et peccatores mortuos suscitabant, caecos illuminabant, aliaque miracula faciebant. Descendit autem unusquique in navicula corporis sui, quae quidem fragiles erant et naufragio destinatae; sed spiritus, qui praesidebat, fortis erat, et navigandi peritus. Unde et Dominus ait: »Spiritus quidem promptus est, caro autem infirma (Matth. XXVI, 41).«

»Dixit, et stetit spiritus procellae, et exaltati sunt fluctus ejus.« Hoc est enim quod per Prophetam Dominus ait: »Ego Dominus, qui conturbo mare, et intumescunt fluctus ejus (Isa. LI, 15).« Tantum enim et non amplius poterant mali contra bonos, quantum eis Dominus facere permittebat. »Dixit [Col. 1113C] igitur Dominus (dicere autem, voluisse fuit) et stetit spiritus procellae.« Et quia Dominus hoc voluit ut spiritus procellae staret et mare in suo fervore et tempestate perseveraret, ideo exaltati sunt fluctus ejus. Et quid fecerunt tunc illi, de quibus modo diximus, qui descendunt mare in navibus?

»Ascendunt usque ad coelos et descendunt usque ad abyssos.« Et ascendere malum est et descendere pejus; in utroque 532 enim periculum est. Unde et dicit quia »anima eorum in malis tabescebat;« id est in calamitatum et dolorum vehementia constituti, vix a virtute non deficere valebant. Possumus autem intelligere quod tunc ascendebant, quando ante tyrannos ad tribunal judicii trahebantur; tunc [Col. 1113D] vero descendebant, cum in ima carceris trudebantur.

»Turbati sunt, et moti sunt sicut ebrius, et omnis sapientia eorum deglutita est.« Haec verba quid aliud significant, nisi timoris et perturbationis intolerabilem immensitatem? Hinc est enim quod Apostolus dicit: »Nolo vos ignorare, fratres, de tribulatione nostra, quae facta est nobis in Asia, quoniam supra modum gravati sumus, supra virtutem, ita ut taederet nos etiam vivere (II Cor. I, 8).«

»Et clamaverunt ad Dominum cum tribularentur, et de necessitatibus eorum liberavit eos.« Quomodo autem liberavit, audiamus. »Statuit procellam ejus in auram, et siluerunt fluctus ejus, et laetati sunt quod siluerunt, et eduxit eos in portum voluntatis eorum:« et ita quidem de necessitatibus eorum [Col. 1114A] liberavit eos. Plana sunt haec et jucunda ad intelligendum.

»Confiteantur Domino misericordiae ejus, et mirabilia ejus filiis hominum.« Et hoc quare? »Ut exaltent eum in Ecclesia plebis, et in cathedra seniorum laudent eum.« Constat igitur quia aliter eum exaltare non possunt, nisi Dei misericordiae et mirabilia adsint. Inde est enim quod al bi dicitur: »Quia profecti praedicaverunt ubique, Domino cooperante et sermonem confirmante, sequentibus signis (Marc. XVI, 20).« Quid est autem in Ecclesia plebis, nisi in populo gentium? Et quid est in cathedra seniorum, nisi in Synagoga Judaeorum? De hac autem cathedra Dominus ait: »Super cathedram Moysi sederunt Scribae et Pharisaei (Matth. XXIII, 2).«

[Col. 1114B] »Quia posuit flumina in desertum, et exitus aquarum in sitim; terram frugiferam in salsuginem, a malitia inhabitantium in ea.« E contra vero, »qui posuit desertum in stagna aquarum, et collocavit illic esurientes, et constituerunt civitatem habitationis.« Hoc est igitur, unde apostoli et praedicatores et in Ecclesia plebis et in cathedra seniorum Dominum exaltare et laudare debent, quia deponit superbos, et exaltat humiles, quia convertit in Libanum Chermel, et Chermel in saltum reputatur. Quia convertit desertum in terram fructiferam, et terram fructiferam in desertum; et, ut planius dicatur, quia malitiam Judaeorum repulit, et gentium simplicitatem elegit. Quid enim aliud erat gentilitas, nisi desertum et terra sitiens et sine [Col. 1114C] aqua? Et ibi quidem posuit Dominus flumina, et exitus aquarum, quoniam illis apostolos dedit, et sanctarum volumina scripturarum. Judaea vero terra fructifera quondam fuit, sed a malitia inhabitantium in ea, in salsuginem et sterilitatem conversa est. Quod autem sequitur: »Posuit desertum in stagnum aquae, et terram sine aqua in exitus aquarum,« repetitio est. Ibi autem, id est in terra sine aqua, per quam Ecclesia significatur, collocavit Dominus esurientes, illos videlicet de quibus dicitur: »Et famelici saturati sunt (I Reg. II, 5).« Et isti quidem constituerunt, compleverunt, aedificaverunt, et cunctis bonis abundare fecerunt civitatem habitationis, per quam vel Ecclesia, vel coelestis Jerusalem [Col. 1114D] intelligi potest.

»Et seminaverunt agros, et plantaverunt vineas, et fecerunt fructum nativitatis.« Quotidie seminatur ager Dei, et plantatur vinea Dei, et quotidie reddunt fructum novum, fructum nativitatis novaeque nativitatis. »Plures enim, ut Apostolus ait, facti sunt sacerdotes secundum legem, idcirco quod morte prohiberentur permanere (Hebr. VII, 23),« ut semper aliis alii succedant qui in agro Dei et in vinea Dei laborare non desinant.

»Et benedixit eos, et multiplicati sunt nimis, et jumenta eorum non minoravit.« Jumenta hoc in loco episcopi sunt et sacerdotes. Haec autem minorata non sunt, quia, sicut modo diximus, alii pro aliis ordinantur. Dicuntur autem jumenta, quasi juvamenta, [Col. 1115A] quod nomen, quantum huic ordini conveniat, quis non intelligat?

»Pauci facti sunt, et vexati a tribulatione malorum et dolorum.« Modo, quasi dicat, jumenta minorata non sunt, quamvis persecutionis tempore in Ecclesia praedicatores valde pauci aliquando facti sunt, multumque ab iniquis hominibus vexati et afflicti.

»Effusa est contemptio super principes eorum, et seduxerunt eos in invio, et non in via [(791) 1Kb] .« Inde, quasi dicat, vexati sunt sancti a malorum hominum tribulatione; quia super principes eorum contemptio effusa est, qui eos seduxerunt in invio, et non in via. Isti principes haeretici sunt, qui semper contendere parati, et suos decipiunt, et sanctos quiescere non patiuntur. Decipiunt autem eos in [Col. 1115B] invio, et non in via, quia nemo est qui in omnibus decipiatur. Ubi seducitur homo, in invio est; et ubi non seducitur, in via est.

533 »Et adjuvit pauperem de inopia, et posuit sicut oves familias.« De quibus modo superius dixit, »pauci facti sunt,« eosdem ipsos propter ipsam paucitatem pauperes vocat. Vicina sibi sunt paucitas et paupertas, et pene idem significare videntur. Quomodo adjuverit pauperem de inopia, id est de supradicta paucitate, exponit dicens: »Et posuit sicut oves familias,« quoniam sicut greges ovium, sic eos multiplicavit. Singulas autem Ecclesias intelligere possumus.

»Videbunt recti, et laetabuntur, et omnis iniquitas oppilabit os suum.« Videbunt, inquit, recti ea [Col. 1115C] quae in hoc psalmo scripta sunt et laetabuntur, quoniam totus iste psalmus misericordia plenus est. Iniqui vero taceant, et contra Deum ulterius non loquantur. Nullam excusationem habere poterit, qui post tantam misericordiarum plenitudinem ab iniquitate non recedit.

»Quis sapiens, et custodiet haec, et tunc intelliget misericordias Domini?« Ille, inquit, sapiens est, qui ista custodit. Et qui ista custodierit, ille sine dubio intelliget misericordias Domini. Intelligere autem hoc in loco suscipere est. Nemo enim sic eas intelliget, sicut ille qui eas suscipiet.



PSALMUS CVII. CANTICUM PSALMI DAVID.

[Col. 1115D] Quid est autem canticum psalmi, nisi laus bonae operationis? Laudantur igitur in hoc psalmo opera bona, et qui ea operantur. Eloquitur contra philosophos et haereticos, qui suam scientiam extollentes, sanctorum irrident doctrinam et simplicitatem. Sed vir justus ea non curat, neque propter hoc divinae legis scientiam et doctrinam praedicare cessat.

»Paratum cor meum, Deus, paratum cor meum: cantabo, et psalmum dicam Domino.« Faciant illi quidquid velint, dicant quod velint, laudent dogmata sua, vituperent nostra; cor meum semper est paratum ad cantandum, ad jubilandum, ad laudandum [Col. 1116A] et praedicandum, et verbum vitae et salutis cunctis gentibus nuntiandum. Et hoc est quod dicit: »Cantabo, et psalmum dicam Domino.« Sed ubi? in psalterio et cithara. Hoc est enim quod sequitur:

»Exsurge, gloria mea, exsurge, psalterium et cithara,« exsurgam diluculo. Quid per psalterium et citharam, nisi Vetus et Novum Testamentum intelligamus? Decem chordas habet psalterium, quia decem sunt verba legis. In cithara vero vel tres, vel quatuor chordae sufficiunt; et tres quidem mysterium Trinitatis, quatuor vero totidem Evangeliorum libros designant. Cantant igitur sancti vel in psalterio, vel in cithara, quia alium cantum et doctrinam non habent, nisi Veteris et Novi Testamenti. Si igitur psalterium et cithara ab Ecclesia tollatur, [Col. 1116B] quid dicat, quid cantet, quid praedicet non habebit. Est igitur omnis gloria ejus in psalterio et cithara, quia sine cantu, sine doctrina et scientia, nullam gloriam habere potest. Et quamvis omnis modulatio psalterii et citharae suavis sit, et dulcis ad audiendum; illa tamen dulcissima est quae a tribus chordis in cithara modulatur. Et talis quidem est ille cantus, quem sicut Isaias propheta, et Joannes apostolus dicit: »Seraphim et quatuor animalia cantare non cessant: Sanctus, sanctus, sanctus Dominus Deus omnipotens, plena est omnis terra gloria ejus (Apoc. IV, 9).« Merito igitur dicit Ecclesia: »Exsurge, gloria mea, exsurge, psalterium et cithara;« et ego quidem exsurgam diluculo. Tu, inquit, psalterium, et tu, cithara, semper esto parata, ut nullum mihi [Col. 1116C] impedimentum et moram faciatis, quia ego quidem ad cantandum exsurgam valde diluculo. In hoc autem se per totum diem a mane usque ad vesperum, id est omni tempore vitae suae se cantare et jubilare promittit, quod se diluculo exsurgere dicit.

»Confitebor tibi in populis, Domine, et psalmum dicam tibi inter gentes.« Parata, inquit, sum, psalterium et citharam habeo, et in psalterio et cithara cantabo tibi, et laudabo te in populis, Domine, et psalmum dicam inter gentes. Quia enim Judaei audire nolunt, psalmos se inter gentes cantare promittit. Psalmos autem cantare, est verbis et actione legis mandata adimplere.

»Quoniam magnificata est super coelos misericordia tua, et usque ad nubes veritas tua.« Misericordia Dei, et veritas Dei Salvator noster est, qui omni misericordia et veritate plenus est, et in ipso et per ipsum, Patris misericordia et veritas cunctis gentibus revelata est. Hoc, inquit, confitebor, hoc praedicabo, in omnibus gentibus nuntiabo, quoniam usque ad coelos et usque ad nubes misericordia tua et veritas tua magnificata et exaltata est. Sed ut vera sit praedicatio mea, jam nunc exi de spelunca, egredere de sepulcro, et exaltare super coelos, Deus, et super omnem terram gloria tua manifestetur. »Exaltare super coelos, Deus, et super omnem [Col. 1117A] terram gloria tua, ut liberentur electi tui.«

534 »Salvum me fac dextera tua, et exaudi me.« Dicit Ecclesia: ut liberentur electi tui, salvum me fac dextera et fortitudine tua, et exaudi me. Salus hujus piissimae matris, omnium filiorum liberatio est.

»Deus locutus est in Sancto suo: Laetabor, et dividam Sichimam, et convallem tabernaculorum metibor.« Propheta loquitur modo, et Ecclesia consolatur, quae de humani generis calamitatibus, ab ipsa origine incipiens lamentabatur, quae tamen de sola significatione gaudebat, qua fugere poterat a facie arcus. »Deus, inquit, locutus est in Sancto suo,« id est in dilecto Filio suo, et ea locutus est quae laetitiam tibi dabunt et exsultationem, quoniam [Col. 1117B] usque ad fines terrae te dilatabit, et totam terram, quam dimensus est et per suas partes divisit, tibi dabit. »Laetabor, inquit, et dividam Sichimam.« Egregie Dominus a laetitia incipit, quia ejus laetitia omnibus fidelibus gaudium praestat. Unde et in ejus nativitate gaudium pastoribus promittens angelus, ait: »Ecce annuntio vobis gaudium magnum quod erit omni populo, quia natus est vobis hodie Salvator, qui est Christus Dominus in civitate David (Luc. II, 10).« Sichima humeri interpretatur, et significat illos humeros qui superhumerale in Exodo ferre jubentur. Ipsi autem sunt SS. apostoli, episcopi et sacerdotes, qui ideo humeros ornatos habent, ut alios omnes sapienter et fortiter portent. Ipsi enim sunt quibus Dominus ait: »Tollite jugum meum super [Col. 1117C] vos, et discite a me quia mitis sum et humilis corde (Matth. XI, 29).« Hoc igitur divisit Dominus, et totam convallem tabernaculorum inter eos partitus est. Convallis tabernaculorum totus iste mundus intelligitur, quo tabernacula Dei posita sunt, per quae omnes Ecclesiae significantur, de quibus subditur:

»Meus est Galaad, et meus est Manasses, et Ephraim fortitudo capitis mei. Juda rex meus, Moab olla spei meae. In Idumaeam extendam calceamentum meum, mihi allophyli [(792) 1Kb] subditi sunt.« Ecce omnia sua sunt; omnia haec ad Ecclesiam pertinent, et ita sancta mater Ecclesia ubique gentium magnificata et dilatata est. Sed quid [Col. 1117D] per »Galaad,« quae acervus testimonii interpretatur, nisi Ecclesiae doctores et magistros intelligamus? Ipsi enim sunt, in quibus utriusque Testamenti testimonia coacervata sunt, quibus et seipsos omnesque alios defendere debent. Et merito primi ponuntur, qui inter omnes alios obtinent principatum. »Manasses« vero interpretatur oblivio, per quem nimirum illi significantur qui, S. Spiritus calice inebriati, terrenorum omnium obliviscuntur et sola coelestia concupiscunt. Tales erant illi de quibus in Actibus apostolorum dicitur: »Quia omnibus [Col. 1118A] erat cor unum et anima una, et nemo dicebat aliquid esse suum, sed erant illis omnia communia (Act. IV, 32).« Inter hos autem monachi quoque et eremitae connumerantur. At vero per »Ephraim,« qui frugifer dicitur, omnes illos intelligere debemus, qui boni operis fructum Domino reddunt. In his autem et clerici et laici, et masculi et feminae, et divites et pauperes, et liberi et servi, et omnes alii qui otiosi non sunt, sed in vinea Domini fideliter laborant, intelliguntur. Quod autem ait, »fortitudo capitis mei;« tale est ac si diceret, fortitudo mea. Ad hanc autem significationem, et boves nostros, et operarios nostros, fortitudinem nostram dicere solemus. »Juda rex meus.« Juda confessio interpretatur. Isti autem sunt qui pro aliis pugnant, et [Col. 1118B] Deum assidue laudant et benedicunt, et inter ipsa tormenta Deum suum et Creatorem suum Christum esse confitentur. Et tales quidem digni sunt qui reges a Domino constituantur. »Moab olla spei meae.« Bene post confessionem ollam posuit, quia sola confessio sanctorum carnibus ollam implebat, et eos ad ignem et ad alia tormenta ducebat. Per ollam enim hoc in loco omnia tormentorum genera significantur. Interpretatur autem »Moab« ex patre, per quem eos intelligimus quibus in Evangelio Dominus ait: »Vos ex patre diabolo estis (Joan. VIII, 54).« Isti igitur sunt quos prius sibi ipsi, deinde vero fidelibus suis ollam se Dominus habere sperabat. Sperabat quidem, quia libenter et sua sponte sustinuit passionem. »In Idumaeam extendam calceamentum [Col. 1118C] meum,« id est calceatos meos, per quos apostolos significat, qui, sicut scriptum est, »calceati erant in praeparationem Evangelii pacis (Ephes. VI, 18).« Hos autem extendit Dominus, et misit in Idumaeam, quae sanguinea interpretatur, quod quid significet manifestum est. »Mihi allophyli subditi sunt.« Per allophylos [(793) 1Kb] , qui sine capite interpretantur, universaliter omnes infideles, et quicunque Dei cognitionem non habent, intelligere debemus. Quomodo enim caput habebant qui, caeci et surdi, aures et oculos non habebant? Si enim oculos habuissent, nequaquam ligna et lapides deos esse dixissent. Isti tamen apostolica praedicatione Salvatori nostro subditi sunt, quia de talibus Ecclesiae muri [Col. 1118D] fabricati sunt. Isti enim sunt illi lapides impoliti et incircumcisi, 535 quos ferrum non tetigit, quia de talibus altare sibi Dominus fieri jussit. Huc usque Dominus locutus est. Hinc autem Ecclesia suae narrationis ordinem servat.

»Quis deducet me in civitatem munitam? Aut quis deducet me usque in Idumaeam?« Quis, in quit, deducet me in civitatem munitam, id est in coelestem Jerusalem; ubi neque ollas Moab, de quibus modo locutus es, neque sanctorum sanguine cruentatos Idumaeorum gladios timeam? Aut si pedes [Col. 1119A] meos in Idumaeam extendere vis, quis erit qui me deducat, et itineris viam ostendat, et euntem et redeuntem custodiat?

»Nonne tu Deus, qui repulisti nos et destruxisti nos, iratus es et misertus es nobis? Et non egredieris Deus in virtutibus nostris?« Egredieris utique, quia sic promisisti nobis, et sic te facturum esse speramus. Hoc est enim quod Dominus in Evangelio dicit: »Qui credit in me, opera quae ego facio et ipse faciet, et majora horum faciet, quia ego ad Patrem vado (Joan. XIV, 12).« Itemque: »Signa autem eos qui crediderint haec sequentur: In nomine meo daemonia ejicient, linguis loquentur novis, serpentes tollent, super aegros manus imponent, et bene habebunt (Marc. XVI, 17).«

[Col. 1119B] »Da nobis auxilium de tribulatione;« quia nos aliunde auxilium non exspectamus. »Et vana est salus hominis;« siquidem universa vanitas est ipse homo.

»In Deo faciemus virtutem.« In Deo, inquit, faciemus virtutem, et ipse egredietur in virtutibus nostris; quia sicut ipse dixit, sine ipso nihil facere possumus. »Et ipse ad nihilum deducet tribulantes nos.« Tale est et illud quod alibi dicitur: »Ad nihilum devenient, sicut aqua decurrens (Psal. LVII, 8).« Ad nihilum deducitur, cujus intentio non adimpletur. Est enim usitatissimus iste locutionis modus, ut nihil eum fecisse dicamus, qui id quod coepit facere non potuit. Sic igitur ad nihilum devenerunt, qui suas voluntates ad effectum perducere non potuerunt.



PSALMUS CVIII.[Col. 1119C] IN FINEM PSALMUS DAVID.

Iste titulus jam multoties expositus est. Quando Propheta ponit in finem, non vult ut de se, sed de Christo, intelligatur. Et ipse quidem loquitur in hoc psalmo, et de Judaeis conqueritur, qui tantis ejus beneficiis ingrati fuerunt et pro bonis mala reddiderunt.

»Deus, laudem meam ne tacueris.« Vult Salvator noster ut totus mundus cognoscat et praedicet misericordiam, fortitudinem et patientiam ipsius, qui cum solo verbo omnes suos inimicos perdere potuisset, quod ad fortitudinem spectat; noluit tamen, [Col. 1119D] sed nimia misericordia plenus, pro eis orabat dicens: »Pater, ignosce illis, quia nesciunt quid faciunt (Luc. XXIII, 34).« Et sicut ovis ad occisionem ductus, cum eum irriderent, maledicerent, ligarent, flagellarent, damnarent, spinis coronarent et (quod dicere contremisco) conspuerent, et colaphizarent, crucifigerent et aceto potarent. Sed quis omnia dicere valeat? Ipse tamen patienter omnia sustinuit. Sed melius est ut ipsum audiamus, et ipse nobis dicat quid ille populus stultus et insipiens, impius et ingratus, contra eum fecerit. »Quia os, inquit, peccatoris et dolosi super me apertum est.« Vere peccatoris, qui illud peccatum facere non timuit cui nullum peccatum unquam comparari potest. Vere dolosi, qui laudando, extollendo, magistrum bonum [Col. 1120A] vocando, in omnibus insidiando, cum falsis testibus accusando, legis injurias objiciendo, ipsum legis conditorem contra legem fecisse mentiebantur: »Nos, inquiunt, legem habemus, et secundum legem debet mori, quia Filium Dei se fecit (Joan. XIX, 7).« Et cum nullam causam mortis Pilatus in eum invenire potuisset, ac per hoc eum dimittere voluisset, illi omnes e contra una voce clamaverunt: »Crucifige, crucifige!« dicentes. Cumque ille diceret: »Quid enim mali facit?« (Ibid.) illi, nihil habentes quod ei respondere potuissent, non ad interrogata responderunt, sed iterum »Crucifige!« clamaverunt. Et tunc quidem completum est quod modo Dominus ait: »Quia os dolosi et peccatoris super me apertum est.« Dicitis, Judaei, quia legem habetis; quare [Col. 1120B] ergo secundum legem non judicatis? Quare justum et innocentem condemnatis? Quare contra eum qui neque victus, neque confessus est, »Crucifige, crucifige!« clamatis? Sed audiamus quid Dominus dicat:

»Locuti sunt adversus me lingua dolosa, et sermonibus odii circumdederunt me, et expugnaverunt me gratis.« Quid dicetis ad haec? Nonne Propheta vester istud praedixit? Non potuit mentiri Spiritus sanctus, qui in eo loquebatur; ipse vestra iniqua consilia, ipse vestros dolos, ipse vestros sermones odii et mendacii plenos, antea per tam multos annos revelavit, et hoc malum tam immensum, quod ad perditionem vestram facturi eratis, manifestavit. Verum est igitur, et negare non potestis, quia locuti [Col. 1120C] estis adversum eum lingua dolosa, lingua fallaci, lingua merito damnanda et flammis perpetuis crucianda. Verum, inquam, est, et negare non potestis, quia sermonibus eum circumdedistis; et sicut ipse ait, gratis eum odio habuistis, et nullam justam causam contra eum invenire potuistis. Scio quia causam vestram, quamvis iniquam, defenderetis, 536 et sicut semper soliti estis contra veritatem contenderetis et pugnaretis, nisi Propheta vester et Rex vester ista praedixisset, cui contradicere non audetis. Sed iterum quid Dominus dicat, audiamus:

»Pro eo ut me diligerent, detrahebant mihi.« Et tu, Domine, quid faciebas? »Ego autem orabam: posuerunt adversum me mala pro bonis, et odium [Col. 1120D] pro dilectione mea.« Hoc est enim, quod per prophetam Dominus ait: »Vinea mea electa, ego te plantavi, quomodo conversa es in amaritudinem vitis alienae?« (Jer. II, 21.) Et alibi: »Popule meus, quid feci tibi, aut in quo contristavi te? responde mihi?« (Mich. VI, 3.) Longum esset si enarrare velimus quae et quanta beneficia illi populo iniquo et ingrato Dominus fecerit: »Non sum missus, dicit Dominus, nisi ad oves quae perierunt domus Israel (Matth. X, 6).« Magna causa dilectionis est haec, multum hac pro causa eum diligere debuissent, quod ipsemet pro illis se venisse testatur. Suscitabat mortuos illorum, illuminabat caecos, curabat paralyticos, mundabat leprosos, sanabat hydropicos. Illi vero e contra quid detrahentes dicebant? »Hic [Col. 1121A] homo non est a Deo, qui Sabbatum non custodit (Joan. IX, 16).« In his igitur et multis aliis illi detrahebant, cum eum potius plurimum diligere et honorare debuissent. Ipse vero orabat, et pro ipsis suis inimicis atque pro omnibus aliis, ut ejus passio omnibus proficeret ad vitam aeternam.

»Constitue super eum peccatorem, et diabolus stet a dextris ejus.« Dignum est ut peccatores peccatorem suscipiant, et qui noluerunt suscipere Christum Salvatorem, Antichristum suscipiant deceptorem. Stat autem diabolus a dextris hujus populi, quia ipse post se eos trahit, ad sinistram impellit, et ab itinere recto divellit: ostendit eis viam sinistram, dexteram claudit, et eos per illam transire non patitur.

[Col. 1121B] »Cum judicatur, exeat condemnatus.« Hoc erit in judicio, quando simul cum eo quem nunc sequitur mittetur in ignem aeternum. »Et oratio ejus fiat in peccatum.« Quotidie orant Judaei, et psalmos et prophetas legunt, sed omnis eorum oratio in peccatum vertitur eis, quia in hoc ipso Dominum offendunt, quod ejus verba ore impio et polluto dicere praesumunt [(794) 1Kb] .

»Fiat habitatio eorum deserta, et non sit qui inhabitet in ea.« Iste versus in hoc loco superfluus est; et in alia translatione non habetur. Sed fortasse additus est, ut numerus maledictionum conveniret numero denariorum quibus Dominus venditus est [(795) 1Kb] .

»Fiant dies ejus pauci.« Pauci quidem fuerunt [Col. 1121C] dies, quia post quadraginta duos annos, capta urbe et templo destructo, omnes in captivitatem ducti sunt. Quod si de Juda intelligatur, neque multi, neque pauci fuerunt, quia statim abiens laqueo se suspendit.

»Et episcopatum ejus accipiat alter.« Et Judae quidem episcopatum accepit Matthias; Synagogam vero suscepit Ecclesia.

»Fiant filii ejus orphani, et uxor ejus vidua.« Quot in illa misera captivitate miseri illius populi orphani, et quot viduae factae fuerunt, quis dicere valeat? De Juda autem non legitur quod vel uxorem, vel filios habuisset; sed quia Propheta hoc dicit, dubitari non debet.

»Commoti amoveantur filii ejus, et mendicent, [Col. 1121D] et ejiciantur de habitationibus suis.« Et hoc ad litteram factum est, quia et commoti, et amoti, et mendici, et pauperes facti, et de suis habitationibus ejecti sunt.

»Scrutetur fenerator omnem substantiam ejus, et diripiant alieni omnes labores ejus.« Iste fene rator diabolus est, qui pecuniam suam dedit eis ad mensam, quam sine usura nunquam suscipiet. Usura autem animae fuerunt; pecunia vero, vitia et [Col. 1122A] peccata. Diripient autem alieni labores ejus, quia quaecunque operati sunt malignorum spirituum erunt.

»Non sit illi adjutor, nec sit qui misereatur pupillis ejus.« Jam per mille annos, et amplius in captivitate est populus iste, et nullum neque Dei, neque hominis auxilium meruit, ut ad propria remearet, nullusque fuit qui vel ipsis, vel eorum filiis, misericordiam praestaret.

»Fiant nati ejus in interitum, in una generatione deleatur nomen ejus.« Hoc autem in illa obsidione completum fuit, de qua jam supra diximus. In una vero generatione deletum nomen ejus est, quia transactis quadraginta duobus annis, in quibus una generatio completur, nulla terra postea nominata est [Col. 1122B] regnum Judaeorum.

»In memoriam redeat iniquitas patrum ejus in conspectu Domini, et peccatum matris ejus non deleatur.« Hoc est enim quod in Evangelio Dominus ait: »Et veniat super vos omnis sanguis justus qui effusus est super terram (Matth. XXIII, 35);« quatenus in eos vindicetur quidquid vel ipsi, vel eorum parentes commiserunt.

»Peccatum matris ejus,« vel peccatum jerusalem, vel originale peccatum mihi esse videtur quod Eva commisit, omnium viventium mater, quod quidem in nullis aliis deletur, nisi in illis qui Christi sanguine redempti sunt.

537 »Fiant contra Dominum semper, et dispereat de terra memoria eorum.« Quid est quod [Col. 1122C] huc usque singulariter locutus, nunc vero pluraliter loquitur, nisi ut intelligamus unum idemque significari, sive singulariter, sive pluraliter ista dicuntur? De illis loquitur qui in malitia perseverantes, nunquam ad poenitentiam redire volunt. Vult igitur ut isti tales semper Domino contraria operentur, semperque se ipsis deteriores fiant; et sicut scriptum est (Apoc. XXII, 11), sordidi sordescant, quatenus majora tormenta patiantur. Dispereat igitur de terra viventium memoria eorum, et in libro vitae non scribantur. Et hoc, quare?

»Pro eo quod populus iste [(796) 1Kb] non est recordatus facere misericordiam;« qui tot et tantas misericordias a Domino suscepit.

»Et persecutus est hominem pauperem et mendicum;« [Col. 1122D] seipsum dicit, »qui cum omnium dives esset, pro nobis pauper factus est (II Cor. VIII, 9);«---»et compunctum corde morti tradidit.« Magnae crudelitatis est inopi et pauperi, et corde compuncto non parcere. Compunctus corde fuisse Dominus in eo ostenditur quod et pro Lazaro lacrymatus est, et pro civitate Jerusalem, jam adversus eum conspirante, flevisse legitur.

»Et dilexit maledictionem, et veniet ei, et noluit [Col. 1123A] benedictionem, et elongabitur ab eo.« Illum dilexit, cujus os maledictione et amaritudine plenum est et dolo; et illum habere noluit, in quo omnes gentes benedicuntur. Qui igitur benedictionem cum Christo habere noluit, maledictionem habebit cum Antichristo.

»Et induit maledictionem sicut vestimentum, et intravit sicut aqua interiora ejus, et sicut oleum in ossibus ejus.« In his verbis ostenditur, quia sic maledictio et intus et extra ei adhaeret et conjuncta est, ut ab eo separari non possit. Qua in re cor impoenitens et mentis induratio designatur. Unde et subditur:

»Fiat ei sicut vestimentum quo operitur, et sicut zona qua semper praecingitur.« In eo enim [Col. 1123B] quod »semper« dicit, conjunctionem inseparabilem ostendit.

»Hoc opus eorum qui detrahunt mihi apud Dominum, et qui loquuntur mala adversus animam meam.« Quotidie Judaei male de Christo loquuntur, et nunquam ei detrahere cessant. Unde manifestum est, quia sicut hic dicitur, hoc opus componitur eis, ut omnes hujus psalmi maledictiones veniant super eos.

»Et tu, Domine, Domine, fac mecum misericordiam propter nomen tuum, quoniam suavis est misericordia tua.« Saepe jam diximus, quia quoties Salvator aliquid petit, et aliqua re indigere videtur, nihil ad divinitatem, sed omnia ad humanitatem referenda sunt. Neque vero ipsa humanitas [Col. 1123C] aliquo indigebat, nisi quantum indigere volebat. Postulat igitur, sed pro nobis, qui membra illius sumus; postulat, ut nos postulare doceat in necessitatibus nostris, qui non armis, sed orationibus pugnare debemus. Fecit igitur Pater misericordiam propter nomen suum, quod invocavit; cujus misericordia suavis est, quia tunc adest quando necessaria est.

»Libera me, quoniam egenus et pauper sum ego.« Egenus quidem et pauper est qui se a suis inimicis defendere non potest. Talis, quantum ad se, erat humanitas Christi; sed quia divinitas sibi conjuncta erat, nihil erat quod ipsa non posset. Simul itaque et pauper et dives erat, et egebat et non egebat.

»Et cor meum conturbatum est in me.« Et hoc [Col. 1123D] quidem ad humanitatem spectat. Quis enim nisi homo, sicut de eo scriptum est, »coepit taedere et moestus esse? (Marc. XIV, 33.) Fecit humanitas quod suum est, et divinitas quod suum; quia nisi hoc faceret, quis eum hominem esse crederet? Si enim solius divinitatis naturam et potentiam ostendisset, nemo eum hominem esse credidisset [(797) 1Kb] . Valde ergo nobis necessarium fuit ut has affectiones in se esse Salvator noster ostenderet.

»Sicut umbra, cum declinat, ablatus sum.« [Col. 1124A] Declinante umbra, subito solis splendor aufertur a nobis; ita caecitatis errorisque tenebris crescentibus, solem justitiae et veritatis lumen Judaei videre non possunt. »Et excussus sum sicut locusta.« Quasi vastatorem ac depraedatorem, eum a se repellere conati sunt, quia nisi hoc fecissent, et locum et gentem se amittere timebant.

»Genua mea infirmata sunt prae jejunio, et caro mea immutata est propter oleum.« Genua et caro hoc in loco dicuntur apostoli, qui alibi oculi, pedes, et ossa et fortia quaeque vocantur. Et hoc ideo, quia molles et timidi, facile labentes et ad fugiendum parati in Christi passione apparuerunt. Sed non mirum, quia adhuc jejuni erant, et Spiritus sancti plenariam unctionem nondum acceperant; et [Col. 1124B] ideo infirmati sunt et eo relicto fugerunt. Suscepto autem postea Spiritu sancto, quam fortes fuerint, eorum actus testantur. »Et ego factus sum opprobrium illis;« et apostoli, inquit, infirmati sunt, et ego ipse factus sum opprobrium illis. »Viderunt me, et moverunt capita sua.« 538 Viderunt me flagellatum, crucifixum, spinis coronatum, dicentes: »Vah qui destruis templum Dei, et in triduo illud reaedificas, salva temetipsum (Matth. XXVII, 40).«

»Adjuva me, Domine Deus meus, et salvum me fac propter misericordiam tuam, ut sciant quia manus tua haec, et tu, Domine, fecisti eam.« Hoc est enim quod alibi ait (Joan. XIX, 11): Qui non haberent in eum potestatem, nisi desuper datum sibi fuisset. Et Judaei hoc fecerunt, et Dominus hoc fecit: [Col. 1124C] sed Judaei hoc facere non potuissent, nisi Dominus voluisset. Et Dominus quidem hoc propter nos fecit, et propter salutem nostram; Judaei vero propter odium et invidiam suam. Dominus autem hoc fecit, quia, sicut scriptum est: »Proprio Filio suo non pepercit, sed pro nobis omnibus tradidit illum (Rom. VIII, 32).«

»Maledicent illi, et tu benedices.« Quotidie Judaei maledicunt; sed eorum maledictiones super eorum capita convertuntur. Non possunt celare malitiam suam, quia omnia ipsorum sacrilegia idem propheta manifestat. Hoc est enim quod Isaac benedicens filium, ait: »Qui maledixerit tibi, sit ille maledictus, et qui benedixerit tibi, benedictionibus repleatur (Gen. XXVII, 29).« Hinc et alibi [Col. 1124D] scriptum est: »Maledicam benedictionibus vestris, et benedicam maledictionibus vestris. Qui insurgunt in me, confundantur (Malac. II, 2).« Confusi sunt enim, quoniam Deus sprevit eos. Sed major eos confusio exspectat, de qua et subditur:

»Induantur qui detrahunt mihi pudore et reverentia, et operiantur sicut diploide confusione sua.« Qui sunt illi qui detrahunt Salvatori nostro, nisi qui hominem tantum, vel Patre minorem esse dicunt? Isti induuntur non solum confusione, [Col. 1125A] sed duplici confusione, temporali scilicet et aeterna. Unde et propheta alibi ait: »Induc super eos diem afflictionis, et duplici contritione contere eos, Domine Deus noster (Jerem. XVII, 18).« Hoc enim significatur in diploide, per quam duplex genus vestis intelligitur.

»Confitebor Domino nimis in ore meo, et in medio multorum laudabo eum.« Magnus est enim Dominus, et laudabilis nimis. Sed solus Filius nimis eum laudare potest, caeteri vero neque satis eum laudare possunt. Nimis ergo eum laudat ad aliorum comparationem, quia nemo est qui ad hanc mensuram laudationis contingere valeat. Sed ubi eum laudat? In medio multorum. Quid est in medio multorum? In Ecclesia catholica et per universum [Col. 1125B] mundum diffusa.

»Qui astitit a dextris pauperis, ut salvam faceret a persequentibus animam meam.« Stabat divinitas humanitati Christi a dextris, quia ad consolandum stabat, ad dirigendum, ad fovendum, et in omnibus defendendum. Stat praeterea Pater Filio a dextris, et Filius Patri sedet a dextris, ut per hoc secundum divinitatem in omnibus similes esse credamus.



PSALMUS CIX. PSALMUS DAVID.

In hoc psalmo minor David loquitur de majori David, quem Dominum suum esse dicit et Patri aequalem esse ostendit [(798) 1Kb] .

»Dicit [(799) 1Kb] Dominus Domino meo: Sede a dextris [Col. 1125C] meis, donec ponam inimicos tuos scabellum pedum tuorum.« Prius continuationem ponamus, et sic postea ad expositionem veniamus. Loquitur autem Pater Filio, ut Propheta testatur in his tribus verbis: »Dicit Dominus Domino meo, Donec ponam, etc., Tecum principium,« Loquitur vero Propheta ad Christum in his duobus versibus: »Virgam virtutis tuae,« etc., et »Juravit Dominus, et non poenitebit eum,« etc. Loquitur denique Propheta ad Patrem, »Dominus a dextris tuis,« usque ad finem psalmi. Eodem ergo ordine quo posita sunt nunc exponere incipiamus. Memores esse debemus quod legisperitis in Evangelio Dominus ait: »Quid vobis videtur de Christo? cujus filius est? Dicunt ei: David. Ait illis: Quomodo ergo [Col. 1125D] David in spiritu vocat eum Dominum, dicens: Dicit Dominus Domino meo, sede a dextris meis? Quomodo enim Dominum vocat, si filius ejus est? Et non potuerunt,« dicit Evangelista, »respondere ei verbum (Matth. XXII, 42, 43).« Haec quaestio usque [Col. 1126A] hodie apud Judaeos indissolubilis manet; neque enim hoc intelligere potest, nisi qui Deum et hominem esse Christum credit. Unde nobis haec quaestio facillima est, qui Salvatorem nostrum, et secundum divinitatem Dominum David, et secundum humanitatem filium esse David non dubitamus. Et hoc est quod ait: Dicit Dominus Pater Domino meo Filio suo, sede a dextris meis. Sedere autem cum Deo in una sede, et a dextris sedere, aequalitatem significat. Judaei vero neque Deum esse, neque Deo aequalem, neque in coelum ascendisse, neque simul in eadem sede a dextris ejus eum sedere credunt. Et ab hac quidem infidelitate sua non prius recedent, donec ponantur scabellum pedum ejus. Hoc autem erit in judicio, quando, in sua majestate eum [Col. 1126B] videntes, et Deum et hominem certissime esse cognoscent. Probat ergo Propheta ab auctoritate ipsiusque Patris quia Filius aequalis est Patri, et quia sedet et sedebit ad dexteram Patris, donec inimici ejus fiant scabellum pedum ejus. Postquam 539 autem hoc fuerit, jam ulterius hoc Prophetae testimonium non erit necessarium, quia ita esse omnes videbunt.

»Tecum principium in die virtutis tuae, in splendoribus sanctorum.« Et hoc, inquit Propheta, dicit Dominus Domino meo, quia ipse simul cum eo omnium creaturarum principium est [(800) 1Kb] . Qua in re nihilominus Patri aequalis esse ostenditur. Quod autem ipse principium sit, et ad Patris dexteram sedeat, in die virtutis suae, et in splendoribus sanctorum, [Col. 1126C] cunctis gentibus revelabitur. Dies virtutis suae ille erit, quando simul cum sanctis suis in splendore majestatis suae mundum judicaturus se revelabit. Tunc enim illum splendorem suscipient sancti, de quo dicitur: »Fulgebunt justi sicut sol in regno Dei (Sap. III, 7).«

»Ex utero ante luciferum genui te.« Et hoc similiter, ait Propheta, dicit Dominus Domino meo, quia genui te. Unde? »Ex utero.« Quando? »Ante luciferum.« Nullum tempus ostenditur, quando ante luciferum dicitur, quia in infinitum ascenditur. Sed quid est ante luciferum, nisi antequam dici, vel intelligi, vel cogitari possit? Luciferum namque mihi est quidquid mihi obscurum aliquid ostendit et intelligere facit. Inde enim dicitur [Col. 1126D] luciferum, eo quod lucem ferat. Est igitur Dominus ante luciferum genitus, id est antequam mente recipere valeamus. Quod enim tempore non concluditur, humana mente concipi non potest [(801) 1Kb] . Sed quid est quod ait: »Ex utero?« Deus enim neque [Col. 1127A] cor, neque uterum habet, neque ulla partium divisio in illo est, qui semper et totus est hoc quod est. Quod igitur ait: »Ex utero ante luciferum genui te,« tale est ac si diceret: Ex meipso ante omnem creaturam, et antequam dici et excogitari valeat, genui te [(802) 1Kb] . Huc usque Pater ad Filium; nunc autem Propheta similiter ad ipsum Filium.

»Virgam virtutis tuae emittet Dominus ex Sion.« ---»Ex Sion, dicit Scriptura, exibit lex, et verbum Domini de Jerusalem (Isa. II, 3).« Virga igitur virtutis Domini, lex, et verbum ejus, et evangelica praedicatio est, qua omnes gentes reguntur et corriguntur. Hoc autem de Jerusalem tunc exivit, quando suis discipulis Dominus ait: »Ite in universum mundum, praedicate Evangelium omni creaturae [Col. 1127B] (Marc. XVI, 15).«---»Dominaberis in medio inimicorum tuorum.« Omnes Judaei et gentiles usque ad id temporis, ejus inimici erant, inter quos modo Dominus dominatur, et virgam, sceptrum et imperium tenet.

»Juravit Dominus, et non poenitebit eum, tu es sacerdos in aeternum secundum ordinem Melchisedech.« Quid est enim juravit, nisi statuit firmum, atque firmavit? Omnis sermo Dei et omnis dispositio ejus testamentum est. Non autem poenitebit eum, quia ipse est in quo sibi plene complacuit. »Tu es, inquit, sacerdos in aeternum,« secundum hoc quod Apostolus ait: »Hic autem eo quod maneat in aeternum, sempiternum habet sacerdotium (Hebr. VII, 24):« non secundum ordinem Aaron, [Col. 1127C] qui jam destructus est, sed secundum ordinem Melchisedech, cujus generatio, sicut scriptum est, neque initium dierum, neque finem habet. Sacrificium Melchisedech panis et vinum fuit, in quibus Christi corpus et sanguis significabatur [(803) 1Kb] . Magnus sacerdos magnum sacrificium fecit, in quo universum mundum Deo Patri reconciliavit. Huc usque Propheta ad Filium, nunc vero ad Patrem loquitur dicens:

»Dominus a dextris tuis [(804) 1Kb] , confringet in die irae suae reges.« Filius, inquit, tuus, Dominus meus, quem superius a dextris tuis sedere dixisti, confringet in die irae suae reges. Hic est enim ille lapis abscissus de monte sine manibus, qui in Daniele [Col. 1127D] illam statuam comminuit, per quam omnia [Col. 1128A] regna mundi significabantur (Daniel. II, 34). Haec autem magna confractio erit in judicio, quando dicetur adversariis potestatibus: »Ite, maledicti, in ignem aeternum, qui paratus est diabolo et angelis ejus (Matth. XXV, 41).« Unde et subditur:

»Judicabit in nationibus, implebit ruinas, conquassabit capita in terra multorum [(805) 1Kb] .« 540 Tunc enim judicabit Dominus omnes gentes, tunc adimplebit ruinas; quia post illam ruinam nulla unquam amplius ruina fiet. Tunc multa capita conquassabit, multos elatos divites et superbos humiliabit. Et hoc in terra copiosa, imo copiosissima. Ibi enim erunt omnes angeli, et boni et mali; ibi erunt omnes homines, quicunque fuerunt, et sunt, et erunt; ibi erit et ipse judex omnium Dominus, et [Col. 1128B] Salvator noster, qui judicabit populos in aequitate, et gentes in ira sua. Qui quoniam »de torrente in via bibit, propterea exaltavit caput.« Per triginta et amplius annos Salvator noster, sicut caeteri homines, in via fuit, ad mortem festinavit, de torrente bibit, humanas miserias et passiones sustinuit, et propterea exaltavit caput. Neque enim aliter exaltari potuisset, qui secundum divinitatem altissimus est, et ubi amplius exaltari possit, nihil est.



PSALMUS CX. ALLELUIA.

Laudate, inquit, Dominum. Hoc solum nobis sufficit, laudare, praedicare et benedicere Dominum.

»Confitebor tibi, Domine, in toto corde meo, in consilio justorum et congregatione. Magna opera [Col. 1128C] Domini exquisita in omnes voluntates ejus. Confessio, et magnificentia opus ejus, et justitia ejus manet in saeculum saeculi.« Docet nos Propheta qualiter Deum laudare et praedicare debeamus, dum dicit: »in toto corde meo.« Sic enim ipse Dominus ait: »Diliges Dominum Deum tuum ex toto corde tuo, et ex tota mente tua, et ex omnibus viribus tuis (Matth. XXII, 37).« Qui enim ita eum diligit, ille eum laudat in toto corde suo, tametsi taceat, et lingua non moveatur. Sed ubi eum laudare debemus? »In consilio justorum et congregatione.« In Ecclesia itaque laudandus est Dominus, quia ibi solummodo est consilium et congregatio sanctorum [(806) 1Kb] . Noli simul laudare cum illis qui extra [Col. 1128D] Ecclesiam sunt, quia nulla communicatio Christi ad [Col. 1129A] Belial (II Cor. VI, 15), nulla pars fideli cum infideli. Unde et propheta ait: »Exite de medio eorum, et immundum ne tetigeritis (Isa. LII, 11).«

»Magna opera Domini, exquisita.« Praecepit laudare; dixit quomodo; dixit ubi: nunc autem dat materiam, qua eum laudare debeamus. Opera illius materia sunt, in quibus ejus laudes inveniuntur, si tamen bene exquisita fuerint. Non solum in majoribus operibus suis, sed in minoribus quoque magnus et laudabilis est Dominus Deus noster. Non longe petamus exempla, dicamus cum eodem Propheta: »Mirabilis facta est scientia tua ex me (Psal. CXXXVIII, 6).« Sed et Apostolus ait: »O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae [Col. 1129B] ejus (Rom. XI, 33)!« Magna igitur sunt opera Domini, sed exquisita.

»In omnes voluntates ejus confessio, et magnificentia.« Si quaeris, quasi dicat, voluntatem ejus, et si vis scire quid Dominus requirat a nobis, scias quia in omnes voluntates ejus conveniunt simul confessio et magnificentia: hoc enim significat titulus hujus psalmi, id est, »laudate Dominum.«

»Opus ejus, et justitia ejus manet in saeculum saeculi [(807) 1Kb] .« Nunquam igitur etiam in malis ex toto peribit creatura Dei; justitia vero non esset aeterna, si vel electi praemiis, vel damnati carerent suppliciis. Dixerat superius: »Magna opera Domini, exquisita;« nunc autem magna esse ostendit in eo quod in saeculum saeculi mansura ostendit. Neque [Col. 1129C] vacat quod prius pluraliter opera, postea vero singulariter opus dicat, quia omnia in eo unum sunt, quod bona sunt.

»Memoriam fecit mirabilium suorum misericors et miserator Dominus, escam dedit timentibus se.« Quae superius opera dixerat, nunc mirabilia vocat. Et hoc 541 merito, quia nihil fecit Deus, quod mirabile non sit. Horum igitur, sive operum, sive mirabilium placuit Deo memoriam facere, ne forte vetustate oblivioni traderentur. Memoriam vero, litteras, et scientiam dicit, quae in Novo vel Veteri Testamento continentur. Voluit igitur Deus, ut Scripturae fierent, ut sacra volumina scriberentur, ad suorum operum recordationem. Hanc autem memoriam [Col. 1129D] et hunc cibum spiritualem dedit escam timentibus [Col. 1130A] se. Dominus ait: »Non in solo pane vivit homo, sed in omni verbo Dei (Matth. IV, 4).« Esca igitur sunt verba Dei [(808) 1Kb] , siquidem de illis homines vivunt.

»Memor erit in saeculum Testamenti sui, virtutem operum suorum annuntiabit populo suo, ut det illis haereditatem gentium.« Memor erit Dominus in saeculum Testamenti sui, quia, sicut promisit et Testamento confirmavit, ita fecit populo suo. Cui videlicet populo virtutem operum suorum annuntiavit, et quanta virtus sit in operibus suis intelligere fecit. Hanc enim virtutem habent opera Dei, ut ea facientibus vitam possint praestare aeternam; unde et subditur: »Ut det illis haereditatem, gentium [(809) 1Kb] .« Gentium autem haereditatem, coelestem [Col. 1130B] Jerusalem intelligimus, de qua ille superbus cum tota gente sua expulsus est.

»Opera manuum ejus veritas et judicium.« Ipsum igitur imitari debemus, ut nostra quoque opera vera et justa sint, quibus, ut modo audivimus, virtutem operum suorum annuntiare et revelare dignatus est. »Fidelia omnia mandata ejus, confirmata in saeculum saeculi.« Et fidelia quidem sunt, et ab omnibus, qui nos praecesserunt, confirmata et corroborata, et quicunque ea custodierint, beati erunt. »Facta in veritate et aequitate;« quia nihil falsum, nihil iniquum, vel impossibile in eis invenitur. »Jugum enim ejus suave est, et onus ejus leve (Matth. XI, 30).«

»Redemptionem misit populo suo.« Et quam redemptionem, [Col. 1130C] nisi sanguinem. Filii sui? Unde et Apostolus ait: »Empti enim estis pretio magno, glorificate, et portate Deum in corpore vestro (I Cor. VI, 20).«---»Mandavit in aeternum Testamentum suum.« Mandavit, inquit, Dominus, firmiterque praecepit, ut Testamentum suum, Testamentum confirmatum sanguine Filii sui maneat in aeternum. Unde et superiori psalmo dicitur: »Junavit Dominus, et non poenitebit eum, tu es sacerdos in aeternum secundum ordinem Melchisedech.«--- »Sanctum et terribile nomen ejus.« Sanctum bonis, terribile malis; imo sanctum et terribile bonis et malis, quia et boni et mali venerari illud et timere debent. Hoc nomine sanctificantur omnia; in [Col. 1130D] hoc nomine pelluntur daemonia; qui hoc nomen non [Col. 1131A] timet, stultus et fatuus est; qui vero hoc timet, sapiens est. Unde et subditur.

»Initium sapientiae timor Domini.« Recte dicitur quia stultam fecit Deus sapientiam hujus mundi (I Cor. I, 20). »Intellectus bonus.« Sed quibus est bonus? »Omnibus facientibus eum.« Bene dicit, et bene intelligit, qui dicit: »Initium sapientiae timor Domini;« si tamen facit quod intelligit, ut timeat Dominum. Hinc est enim quod alibi dicitur: »Time Deum, et observa mandata ejus, hoc est omnis homo (Eccli. XII, 14).«

»Laudatio ejus manet in saeculum saeculi.« Laudatio, inquit, ejus qui ita intelligit et ita timet Dominum manet in saeculum saeculi, quia illi soli laudandi sunt qui bene intelligunt et bene agunt.



542 PSALMUS CXI.[Col. 1131B] ALLELUIA CONVERSIONIS AGGAEI ET ZACHARIAE [(810) 1Kb] .

Praecipit Propheta ut laudemus Dominum de conversione Aggaei et Zachariae, qui post longam captivitatem in patriam reversi sunt. Aggaeus festivus, Zacharias memoria Domini interpretatur. Significant autem illos qui, festive et solemniter viventes, opus servile facere fugiunt, semperque Deum in memoria habentes, eum laudare et benedicere non cessant, donec de hujus mundi captivitate ad supernam patriam transferantur. Et de talibus quidem in hoc psalmo loquitur Propheta.

»Beatus vir qui timet Dominum, in mandatis ejus cupit nimis.« Verum est itaque quia initium sapientiae est timor Domini, siquidem beatus [Col. 1131C] est qui Dominum timet. De timore dilectionis loquitur, quia alius timor non valet ad beatitudinem. Nam et daemones eum timent, sed talis timor non beatitudinem, sed poenam habet. Qui vero casto amore timet Dominum, in mandatis ejus cupit nimis. Bene autem dixit, nimis, quia non tantum potest in mandatis ejus servire et obedire, sed quantum ei servire et obedire desiderat.

»Potens in terra erit semen ejus.« Et hoc quidem ad beatitudinem spectat. Semen ejus illi sunt qui eum imitantur. Terra vero, qui alia, nisi terra viventium intelligitur? Ibi igitur potentes erunt, qui viri hujus imitatione filii erunt. Unde et subditur:

»Generatio rectorum benedicetur [(811) 1Kb] ;« illa videlicet benedictione qua Dominus in judicio dicturus [Col. 1131D] est: »Venite, benedicti Patris mei, percipite regnum quod vobis paratum est ab origine mundi (Matth. XXV, 34).«

»Gloria et divitiae in domo ejus.«---»In domo Patris mei, dicit Dominus, mansiones multae sunt [Col. 1132A] (Joan. XIV, 2).« --- »Stella ibi differt a stella in claritate (I Cor. XV, 41).« Sed in quacunque illarum domo beatus vir et justus fuerit, gloriam et divitias habebit. »Et justitia ejus manet in saeculum saeculi.« Si justus aeternus est, et justitia aeterna erit, neque, manente justo, poterit perire justitia.

»Exortum est in tenebris lumen rectis corde.« Et quod lumen? »Misericors, et miserator, et justus Dominus.« Ex hoc igitur lumine omnia quae dicta sunt, et quare dicenda sunt, habent illi qui recto sunt corde, quia Christi nativitas aliis non profuit nisi illis qui recto corde eum sequuntur et in eum credunt.

»Jucundus homo qui miseretur et commodat.« [Col. 1132B] Homo, inquit, qui miseretur et commodat, sive spiritualem sive temporalem substantiam largitur, festivus, jucundus et hilaris esse debet. Quia, ut Apostolus ait: »Hilarem datorem diligit Deus (II Cor. IX, 7).« Itemque: »Qui miseretur in hilaritate (Rom. XII, 8).« Et iste quidem versus specialiter Aggaeo pertinere videtur, qui festivus interpretatur, caeterisque omnibus qui per eum significantur.

»Disponet sermones suos in judicio, quia in aeternum non commovebitur.« Iste, inquit, vir disponet sermones suos in judicio, quia, priusquam loquitur, omnia verba sua judicabit; et cum tanta gravitate loquetur, ut putes eum in judicio sententiam dare. Et hoc est quod ait: »Quia in aeternum non commovebitur;« neque in aliam partem [Col. 1132C] a veritate flectetur. Tales fuerunt sancti apostoli, tales esse debent Ecclesiae rectores.

»In memoria aeterna erit justus.« Similiter autem et iste versus ad Zachariam pertinet, qui memoria Domini interpretatur, et ad alios qui per eum significantur; qui, quoniam semper Domini memores fuerunt, ipsi quoque in Domini memoria semper erunt. »Et isti quidem ab auditu malo non timebunt,« quem illi audituri sunt, quibus in judicio dicetur: »Ite, maledicti, in ignem aeternum (Matth. XXV, 33).«

»Paratum est cor ejus sperare in Domino, 543 confirmatum est cor ejus; non commovebitur, donec videat inimicos suos.« Ideo, inquit, non timebit justus, quia paratum est cor ejus sperare in [Col. 1132D] Domino. »Spes autem, ut ait Apostolus, non confundit (Rom. V, 5).« Unde vir justus alibi dicit: »In te, Domine, speravi, non confundar in aeternum [(812) 1Kb] .« Ille autem habet cor paratum ad spem qui sic Domino servit, ut merito sperare debeat. [Col. 1133A] Unde et subditur: »Confirmatum est cor ejus;« in spe videlicet et dilectione. Et inde non commovebitur, donec videat inimicos suos. Quid est donec videat inimicos suos? Donec ad judicium veniat, ubi inimicos suos ab auditu malo timere conspiciat.

»Dispersit, dedit pauperibus.« Haec est summa perfectionis, sicut in Evangelio Dominus ait: »Si vis perfectus esse, vade, vende omnia quae habes, et da pauperibus, et sequere me, et habebis thesaurum in coelo (Matth. XIX, 21).« Quod qui ita fecit, ideo securus est; unde et subditur: »Justitia ejus manet in saeculum saeculi, cornu ejus exaltabitur in gloria.« Et ipse quidem, et justitia ejus, et virtus, et potentia ejus, quae per cornu significantur, semper erunt, et non solum semper erunt, sed [Col. 1133B] super coelos exaltata semper in gloria erunt.

»Peccator videbit, et irascetur.« Hanc, inquit, justi exaltationem videbit peccator, per quem diabolus intelligitur et irascetur. »Dentibus suis fremet, et tabescet.« Per motum exteriorem interior malitia designatur, et quantum de sanctorum salute diabolus doleat, in eo ostenditur quod irasci et dentibus fremere describitur. Et tunc quidem »desiderium peccatorum peribit;« sive quod maligni spiritus habebunt de bonorum perditione, sive quod iniqui homines habebunt de illorum liberatione. Non erit ulterius locus, neque bonis ut timeant mala, neque malis, ut sperent bona.



PSALMUS CXII. ALLELUIA.

[Col. 1133C] Quid significet Alleluia, saepe jam diximus. Neque vult Propheta, ut a Dei laudibus cessemus, qui toties Deum laudare praecepit.

»Laudate, pueri, Dominum, laudate nomen Domini.« Pueri a puritate dicuntur. Isti sunt illi pueri de quibus dicitur: »Quasi modo geniti infantes, rationabiles sine dolo, lac concupiscite, ut in eo crescatis in salutem (II Petr. II, 2).« Non est enim pretiosa laus in ore peccatoris. »Peccatori enim dixit Deus: Quare tu enarras justitias meas?« (Psal. XLIX, 16.) Vos igitur puri et pueri, laudate Dominum, laudate nomen Domini. Quid est laudare nomen Domini? aut quod est nomen Domini? Audi quid per prophetam Dominus dicat: »Ego Dominus, [Col. 1133D] hoc est nomen meum! gloriam meam alteri non dabo (Isa. XLII, 8).« Hoc nomen totius Trinitatis est, quia et Pater Dominus, et Filius Dominus, et Spiritus sanctus Dominus, non tres tamen domini, sed unus est Dominus. Hoc nomen proprium [Col. 1134A] illius est, qui omnium Dominus est, et qui nullum habet Dominum. Nullus enim alius est qui omnium Dominus sit, et qui Dominum non habeat. Hoc autem nomen illi laudant, qui se servos esse cognoscunt. Quid est igitur laudate nomen Domini, nisi cognoscite et confitemini vos esse servos? Qui enim aliter agit, nomen Domini negat et damnat. Confiteri autem non tantum voce, quantum opere debemus, ut ei sicut pio Domino fideliter serviamus.

»Sit nomen Domini benedictum.« Laudate, inquit, et dicite: »Sit nomen Domini benedictum.« Ex quo et usque quo? »Ex hoc nunc, et usque in saeculum.« Quid est »ex hoc nunc?« Ex hoc praesenti tempore, quia nunc praesens tempus significat. »Et usque in saeculum,« quid est? Usque in principium [Col. 1134B] et usque in finem; quia ante principium nullum saeculum est, et post finem, nullum. Ecce, quasi dicat, audivimus ex quo et usque quo: sed a quo loco et usque ad quem laudare debemus

»A solis ortu usque ad occasum laudate nomen Domini.« Nam et isti termini boni sunt, quia ultra procedere non valemus. Ite igitur, praedicatores, et laudate Dominum a solis ortu et occasu et de omnibus eum laudate, quaecunque facta sunt a mundi initio, et quaecunque fient usque in finem. Et altissime eum laudate, quoniam Altissimus est. Hoc est enim, quod ait:

»Excelsus super omnes gentes Dominus, et super coelos gloria ejus.« Super omnes gentes excelsus est Dominus, sive quae in coelo, sive quae in terra [Col. 1134C] sunt; in coelo angeli, in terra homines, sed ipse super omnes est, et omnium Dominus. »Et super coelos gloria ejus.« Magna, quasi dicat, gloria sibi in hoc mundo est, sed, ad comparationem illius gloriae quae super coelos est, ista gloria nulla est.

»Quis sicut Dominus Deus noster, qui in altis habitat, et humilia respicit, et alta a longe cognoscit?« Ex quanto mentis affectu et ex quanto cordis amore et desiderio haec verba procedunt! Quantum 544 eum diligit, tantum in ejus laudibus delectatur. Sed notandum quia in altis habitat Dominus, quamvis sola humilia diligat, humilia respicit in coelo, et humilia in terra respicit [(813) 2Kb] ; quia hic et ibi sola humilia diligit. Superbos inde dejecit, [Col. 1134D] qui quotidie superbos humiliat, et exaltat humiles. Sed quid est in altis? In coelis, in angelis, in apostolis, in Christianis. Nam et Christiani satis alti sunt, quia, quicunque Christiani non sunt, sub eis sunt.

[Col. 1135A] »Suscitans a terra inopem, et de stercore erigens pauperem, ut collocet eum cum principibus populi sui.« Ecce quomodo respicit Dominus humilia in coelo et in terra: solos humiles respicit in coelo, quia alii ibi non sunt; solos humiles trahit in coelum, quia alii ibi esse non possunt. Et considera quanta sit Dei omnipotentis misericordia: inopes et pauperes sunt isti quos de terra suscipit, et de stercore et putredine suscitat et resuscitat, et cum principibus populi sui in coelestibus collocat.

»Qui habitare facit sterilem in domo.« Non jam sterilem, sed matrem, et fecundissimam matrem multorumque filiorum laetantem. Haec est illa sterilis de qua scriptum est: »Laetare, sterilis, quae non paris; erumpe et clama, quae non parturis, quia [Col. 1135B] multi filii desertae magis quam ejus quae habet virum (Galat. IV, 27).« Filii hujus sterilis sunt isti pueri qui in hoc psalmo Dominum laudant. Haec autem habitat in illa domo, imo ipsa est modo domina et regina illius domus, in qua Synagoga et gentilitas habitabat. Possumus autem per hanc domum coelestem patriam intelligere, in qua cum tota sua progenie mater Ecclesia habitabit.



PSALMUS CXIII. ALLELUIA, ALLELUIA.

Quid significet Alleluia, et saepe dictum est et saepe dicendum. Significat enim laudate Dominum. Quod quidem Propheta non toties dixisset, nisi valde necessarium esse cognovisset. Hoc sit igitur opus Ecclesiae, in hoc opere delectetur, et die nocteque [Col. 1135C] jucundetur.

»In exitu Israel ex Aegypto, domus Jacob de populo barbaro. Facta est Judaea sanctificatio ejus, Israel potestas ejus, Israel regnavit in ea [(814) 1Kb] .« Sub figura Israelitici populi Christianum populum Propheta describit de diaboli potestate et hujus mundi tenebris liberatum [(815) 1Kb] . Israel vero et Jacob idem significant. Quando, inquit, Israel, id est Christianus populus, qui Deum cognoscit et videt, exivit de terra Aegypti, id est de hujus mundi tenebris et erroribus. Et quando domus Jacob, per quam idem ipse populus significatur, exivit de populo barbaro, per quem malignorum spirituum et vitiorum exercitus intelligitur, tunc facta est sanctificatio [Col. 1135D] ejus. Cujus ejus? illius quem in titulo psalmi laudare jubemur, ubi dicitur: »Laudate Dominum.« Judaea, quae confessio interpretatur, Ecclesia est, quae etiam inter ipsa tormenta Dominum confiteri et laudare non cessat. Haec autem facta est confessio ejus, quia hanc solam ipse sanctificavit, et ab omni vitiorum contagione mundavit. Similiter autem et Israel factus est potestas ejus, quia ipse in populo Christiano regnum tenet, imperium et potestatem. [Col. 1136A] Quod autem sequitur: »Israel regnabit in ea,« in alia translatione non habetur. Possumus autem per Israel, Salvatorem nostrum intelligere, qui de seipso ait: »Nemo novit Patrem, nisi Filius, et cui voluerit Filius revelare (Luc. X, 22).« Interpretatur enim Israel vir videns Deum. Per istos autem qui prius de Aegypto exisse dicuntur, apostolos intelligimus caeterosque qui in primitiva Ecclesia fuerunt, per quos postea totus mundus ad fidem Christi conversus est. Unde et subditur:

545 »Mare vidit, et fugit; Jordanis conversus est retrorsum.« De hoc mari alibi dicitur: Hoc mare magnum et spatiosum, per quod mundus iste significatur. Hoc igitur mare vidit apostolos, aliosque praedicatores ad se venientes, et fugit. Quid [Col. 1136B] est fugit, nisi locum eis concessit, et ad transeundum viam aperuit? Talis fuga bona est, quae non odio, sed obsequio fit. Qui ita fugiunt, non resistere, sed obedire parati sunt. Per Jordanem vero populus baptizatus designatur, qui prius quidem praeceps ad inferiora ruebat, sed, Christi fide suscepta, ad superiora redire et ad coelos conscendere coepit.

»Montes exsultaverunt ut arietes, et colles sicut agni ovium.« Montes et colles divites et potentes designant. Et isti quidem, videntes signa et mirabilia quae per apostolos fiebant, protinus ad fidem conversi tanto gaudio exsultaverunt, ut arietes et agnos esse non dubitares, per quos omnes et praelati et subjecti Ecclesiae significantur, ac per hoc [Col. 1136C] de ovibus Christi esse monstrantur, quia simul cum aliis eadem spirituali laetitia gratulantur. Et bene quidem prius mare, postea vero montes et colles posuit: quia prius minores, postea vero majores credere coeperunt. Unde Apostolus ait: »Videte vocationem vestram, fratres, quia non multi potentes, non multi nobiles inter vos, sed quae stulta sunt mundi, elegit Deus, ut confunderet fortia (II Cor. I, 26).«

»Quid est tibi, mare, quod fugisti: et tu Jordanis, quia reversus es retrorsum?« Montes, quare exsultastis sicut arietes, et colles, velut agni ovium? Haec tanta admiratio ex magna laetitia procedit. Laetatur enim Propheta quod undique totum mundum convertere videt. »Quid est, inquit, tibi, mare, quod [Col. 1136D] fugisti, et vos, montes, quare exsultastis?« Non est hoc ex vobis. Ex Deo est haec fuga, et haec exsultatio. Hoc est enim quod ait:

»A facie Domini commota est terra, a facie Dei Jacob.« Quid est enim a facie Domini? A cognitione veritatis. Nisi enim Deum vidissent, et cognovissent veritatem, hanc commotionem tam magnam homines non fecissent [(816) 1Kb] . Hinc est Deus Jacob, [Col. 1137A] qui populum suum tam subito docuit diabolum fugere, et vitia supplantare.

»Qui convertit solidam petram in stagnum aquae, et rupes in fontes aquarum.« Hic est, inquit, verus Deus, qui de sola petra aquam producit, et de siccis rupibus fontes manare facit. Et de petra quidem dicit Apostolus: »Petra autem erat Christus (I Cor. X, 4).« Rupes vero apostolos, et doctores designant. De quibus sitienti populo fontes producit salientes in vitam aeternam.

»Non nobis, Domine, non nobis, sed nomini tuo da gloriam.« Se inter alios prophetas connumerat, quia et ipse rupes est, de qua non modici fontes erumpunt. Haec, inquit, gloria tua est; isti fontes aquarum tui sunt, non est nostrum quod facimus, [Col. 1137B] quia non a nobis facimus [(817) 1Kb] . »Non nobis, igitur, non nobis, sed nomini tuo da gloriam.« Labor noster sit gloria tua; sciant omnes quia sine te nihil facere valemus. Hoc autem rogamus, ut facias ex sola misericordia et veritate tua, quia sic te facere promisisti. Et hoc est quod ait:

»Super misericordia et veritate tua, ne quando dicant gentes: Ubi est Deus eorum?« Nunquam hoc gentes dicere praesumant; quod si dixerint, sciant quia Deus noster ubique est, et in coelo et in terra est, et quidquid vult ubique operatur [(818) 1Kb] . Hoc est quod sequitur:

»Deus autem noster in coelo, sursum in coelo, et in terra omnia quaecunque voluit, fecit.« Caeteri vero dii quid faciunt? vel quid sunt? Nihil faciunt, [Col. 1137C] et nihil sunt. Si tamen vis audire quod sunt, ut per hoc intelligas quia qui hoc sunt, dii non sunt; audi quod sequitur:

»Simulacra gentium, argentum et aurum, opera manuum hominum. Os habent, et non loquentur; oculos habent, et non videbunt; aures habent, et non audient; nares habent, et non odorabunt; manus habent, et non palpabunt: pedes habent, et non ambulabunt, non clamabunt in gutture suo; neque enim est spiritus in ore ipsorum.« Satis probatum est quoniam, qui tales sunt, dii non sunt. »Similes illis fiant qui faciunt ea, et omnes qui confidunt in eis.« Non contra illos, sed pro illis orare videtur, quia et aurum bonum est, et argentum bonum est, et nihil faciunt, vel facere possunt.

[Col. 1137D] »Domus Israel speravit in Domino, adjutor eorum et protector eorum est.« Per hos autem patriarchas, et prophetas et apostolos intelligamus, qui pleni Spiritu sancto prae caeteris Deum videre et intelligere meruerunt. Isti autem in Domino speraverunt et sperata susceperunt.

»Domus Aaron speravit in Domino, adjutor eorum et protector eorum est.« Isti sunt episcopi, sacerdotes [Col. 1138A] caeterique omnes qui in clericali ordine Domino serviunt.

»Qui timent Dominum sperent in Domino, 546 adjutor eorum et protector eorum est.« Tota Ecclesia in his tribus versibus continetur, et omnibus, qui in ea sunt adjutor et protector factus est Dominus. Unde et subditur:

»Dominus memor fuit nostri, et benedixit nos.« Si nostri memor non fuisset, Filium suum ad nos redimendum et benedicendum non misisset. Ipse est enim de quo scriptum est: »In semine tuo benedicentur omnes gentes (Gen. XXII, 18).« Dominus igitur benedixit nos. Sed quaeris fortasse quos? Benedixit domum Israel, benedixit domum Aaron, benedixit omnes timentes se Dominus, pusillos cum [Col. 1138B] majoribus; nullus relictus est; omnes benedicti sunt, si tamen de domo Israel, vel de domo Aaron, Deum timentibus, sunt.

»Adjiciat Dominus super vos et super filios vestros.« Adjiciat, inquit, Dominus Pater ea quae dicta sunt, super vos, et super filios et imitatores vestros omnem benedictionem et bonorum operum sanctificationem [(819) 1Kb] .

»Benedicti vos a Domino, qui fecit coelum et terram.« Et coelum fecit Dominus et terram, et bonos et malos, et justos et peccatores ipse fecit, et nihil est quod ipse non fecerit.

»Coelum coeli Domino; terram autem dedit filiis hominum.« Coelum dedit Domino coeli, quia Salvatori nostro ad salvandum et regendum Ecclesiam [Col. 1138C] dedit; terram vero dedit filiis hominum, quia super peccatores alios peccatores dominari permisit.

»Non mortui laudabunt te, Domine, neque omnes qui descendunt in infernum. Sed nos qui vivimus benedicimus Dominum, ex hoc nunc et usque in saeculum.« Super nos, inquit, qui vivimus, qui jam non in terra, sed in coelo sumus (coelum enim vocatur Ecclesia), super nos, inquam, effunde benedictionem tuam, »quia non mortui laudabunt te, Domine;« mortui enim sunt, qui a te separati sunt. »Neque omnes qui descendunt in infernum, sed nos qui vivimus et benedicimus Dominum ex hoc nunc,« id est ex hoc tempore quod nunc instat, »et usque in saeculum.«



PSALMUS CXIV. ALLELUIA.
[Col. 1138D]

Satis scitis quid significet Alleluia. Laudate igitur Dominum, quia hoc significat Alleluia.

»Dilexi, quoniam exaudivit Dominus vocem orationis meae.« Dilexi, inquit, Dominum, de quo in hoc titulo dicitur, laudate Dominum. Et merito dilexi, quoniam exaudivit Dominus vocem orationis meae. Quid amplius mihi facere debuit?

[Col. 1139A] »Quia inclinavit aurem suam mihi.« Non solum exaudivit, sed aurem quoque mihi inclinavit. Excelsus est ipse, humilis ego; sed »ipse humilia respicit (Psal. CXII, 6);« et ideo »in diebus meis invocabo eum;« expertus sum bonitatem, non timeo adversitatem; quae si acciderit, invocabo eum omnibus diebus vitae meae.

»Circumdederunt me dolores mortis, pericula inferni invenerunt me.« Et ipse, sicut in sequentibus legitur, liberavit me. Magnos dolores et magna pericula fuisse ostendit, quae mortis et inferni fuisse dicit. Magni enim sunt illi dolores, qui mortis doloribus comparantur, et magna sunt illa pericula, quae inferni periculis assimilantur.

»Tribulationem et dolorem inveni, et nomen Domini [Col. 1139B] invocavi, dicens: O Domine, libera animam meam, misericors Dominus et justus, et Deus noster miserebitur.« Non ille, qui quaeritur, sed ille qui quaerit, invenire aliquid dicitur. Quaerebat iste igitur tribulationem et dolorem, quae se invenisse ostendit. In hoc autem aperte monstratur, quanto desiderio pro Christi nomine mori sancti optabant. »Et nomen Domini invocavi, dicens: O Domine, libera animam meam.« Non pro corpore rogat, nullam corporis mentionem fecit, sed solius animae liberationem postulat. »Misericors Dominus et justus, et Deus noster miseretur.« Quomodo?

»Custodiens parvulos Dominus.« Unde hoc scis? Quia jam saepe »humiliatus sum, et liberavit me.« Quia saepe eum liberavit, inde certus est, quod adhuc [Col. 1139C] eum liberabit. »Misericors et justus.« Haec enim duo sunt, quae bonis omnibus maximam spem dare possunt, quia misericors et justus est Dominus, qui nunquam deserit sperantes in se. Humiliatio hoc in loco pro afflictione et tribulatione ponitur.

»Convertere, anima mea, in requiem tuam, quia Dominus benefecit mihi.« Quia animam suam Dei misericordia liberatam esse intelligit; nunc eam hortatur, ut in requiem suam convertatur, et terrenorum omnium obliviscatur, et in sola Dei contemplatione amodo delectetur. Bene autem fecit Dominus, et valde bene, qui de tantis periculis eum liberavit.

547 »Quia eripuit animam meam de morte, [Col. 1139D] oculos meos a lacrymis, pedes meos a lapsu; placebo Domino in regione vivorum.« Ex hoc, inquit, credo, et nullatenus dubito, quia placebo Domino in regione viventium; quia jam eripuit animam meam de morte, et omnibus diaboli laqueis et deceptionibus liberavit. Liberavit insuper et oculos meos a lacrymis, quibus per singulas noctes lectum meum rigare solebam, et pedes meos a lapsu, quia victus est ille, qui calcaneo meo insidiabatur.



PSALMUS CXV. ALLELUIA, ALLELUIA.

Laudate, inquit, Dominum, laudate, et praecipue in hoc psalmo, quo omnis qui credit laudare jubetur.

»Credidi propter quod locutus sum: ego autem [Col. 1140A] humiliatus sum nimis. Ego dixi, in excessu mentis meae: Omnis homo mendax.« Loquitur Propheta in persona martyrum, et hortatur eos ad passionis calicem. Ego, inquit, in excessu mentis meae elevatus, a primo homine usque ad ultimum, humanam naturam diligentissime consideravi, et sic in omnibus eam corruptam et vitiatam inveni, ut mens mea me dicere compelleret, »omnis homo mendax.« Est autem mendacium non in verbis tantum, sed etiam in rebus. Unde et denarios falsos vocamus, et aurum, et argentum falsum esse dicimus, et quidquid a puritate suae naturae degenerat, mentiri non dubitamus. Cum igitur sic omnes homines corruptos viderem, et ab hac corruptione, Nisi Christi sanguine liberari non posse cognoscerem, credidi in [Col. 1140B] Christum, et quia credidi, locutus sum, et quia locutus sum, humiliatus sum nimis. Hoc enim ipse Dominus in Evangelio ait: »Nisi credideritis quia ego sum, moriemini in peccato vestro (Joan. VIII, 25).« Nisi, inquit, credideritis quia ego sum Jesus, qui Salvator interpretatur, sine quo salvari nemo potest, moriemini in peccato vestro. Haec est igitur causa quare unusquisque SS. martyrum dicat, credidi, et quia credidi, locutus sum, praedicavi, et palam cunctisque audientibus Christi fidem annuntiavi. Et quia hoc feci, humiliatus, afflictus sum, et multis tormentis cruciatus sum; et in hoc nimis quidem, quantum ad carnis fragilitatem, non quantum ad bonitatem divinae retributionis. Unde et subditur:

»Quid retribuam Domino pro omnibus quae retribuit [Col. 1140C] mihi?« Hinc est enim quod beatus Job Domino ait: »Nonne sicut lac mulsisti me, et sicut caseum me coagulasti, pelle et carnibus vestisti me, ossibus et nervis compegisti me, vitam et misericordiam tribuisti mihi, et visitatio tua custodivit spiritum meum (Job. X, 11).« Hinc et Apostolus ait: »Non sunt condignae passiones hujus temporis ad futuram gloriam, quae revelabitur in nobis (Rom. VIII, 18).«

»Calicem salutaris accipiam, et nomen Domini invocabo.« Quia, inquit, majus non habeo, quod ei retribuere possim, ecce meipsum offero; calicem salutaris accipiam, et accipiendo nomen Domini invocabo, et in ipsa morte eum confitebor et laudabo. Scio enim, quia »pretiosa est in conspectu Domini [Col. 1140D] mors sanctorum ejus.« Vere pretiosa, quae vitam meretur aeternam, quae animam de corpore egredientem confestim in aeternam beatitudinem introducit.

»O Domine, quia ego servus tuus, ego servus tuus et filius ancillae tuae.« Justum est, inquit, ut moriar pro te, quia servus tuus ego sum, servus, inquam, tuus et naturalis servus, utpote ancillae tuae filius. Ancilla tua est Ecclesia, cujus filius iste est, qui se Dei servum esse gloriatur.

»Dirupisti, Domine, vincula mea, tibi sacrificabo hostiam laudis.« Ligatus, inquit, eram, dura me catena diaboli stringebat et trahebat; sed tu dirupisti vincula mea, tu solvisti originale peccatum, [Col. 1141A] quod nisi tuo sanguine solvi non poterat. Tibi ego sacrificabo hostiam laudis; tibi reddam vitulos labiorum meorum; si jusseris, calicem quoque salutaris accipiam,

»Vota mea Domino reddam.« Ubi? »In atriis domus Domini.« Et ubi est hoc? »In conspectu omnis populi ejus.« Planius hoc ostende. »In medio tui, Jerusalem.« Vovi, inquit, firmiterque promisi quia sacrificarem Domino hostiam laudis et jubilationis. Et haec quidem Domino reddam, non in occulto, non in qualicunque loco, sed in loco celebri et manifesto. In ipsis atriis domus Domini, et in conspectu omnis populi ejus in medio tui Jerusalem, ubi omnes undique confluentes, me videant, et me videndo nomen Domini laudent et glorificent. Hoc est [Col. 1141B] enim quod Dominus ait: »Sic luceat lux vestra coram hominibus, ut videant opera vestra bona et glorificent Patrem vestrum, qui in coelis est (Matth V, 16).«



548 PSALMUS CXV ALLELUIA, ALLELUIA.

Quid iste titulus significet, psalmi hujus initium declarat.

»Laudate Dominum, omnes gentes, et collaudate eum, omnes populi; quoniam confirmata est super nos misericordia ejus, et veritas Domini manet in aeternum.« Invitat Propheta non solum Judaeos, sed simul cum eis omnes gentes ad laudandum Dominum, quia non Judaeorum tantum, sed omnium gentium Dominus est. Notus enim erat prius in Judaea [Col. 1141C] Deus, et in Israel magnum nomen ejus; nunc autem quia pro omnibus passus est, et omnes gentes suo sanguine redemit, omnes eum laudare et benedicere debent. Nunc enim »confirmata est super nos misericordia ejus,« et nunc certissima ratione probatum est, quantum clemens sit et misericors; »qui dilexit nos, et lavit nos a peccatis nostris in sanguine suo (Apoc. I, 5).«---»Et veritas Domini manet in aeternum;« quia completum est quod promiserat per prophetas suos in Scripturis sanctis de liberatione nostra, et de restauratione populi sui, secundum illud: »Et liberavit nos de inimicis nostris, et de manu omnium qui nos oderunt (II Reg. XIX, 9);«---»sicut locutus est per os sanctorum suorum [Col. 1141D] prophetarum, qui a saeculo sunt (Luc. II, 70).«



PSALMUS CXVII. ALLELUIA.

Iste titulus tantum huic psalmo convenire videtur, ac si ejus proprius esset, et non aliorum. Unde in sequentibus dicit: »Constituite diem solemnem in confrequentationibus usque ad cornu altaris.«

»Confitemini Domino, quoniam bonus, quoniam in saeculum misericordia ejus.« Nulla ratio convenientior inveniri potuit, ut eum laudemus, quam quia bonus et misericors est. Si enim bonus et misericors non esset; quid in eo poterat esse unde laudandus esset? Tolle bonitatem, et nihil laudabile manet. Sed aliter Deus bonus est, et aliter omnis ejus creatura bona. Ipse enim a seipso bonus est; [Col. 1142A] caetera vero non a seipsis, sed ab ipso. Laudemus igitur bonitatem et misericordiam Domini, et nunc praecipue laudemus, quando confirmata est misericordia ejus, et tam manifesta facta est bonitas ejus. Unde et subditur:

»Dicat nunc Israel quoniam bonus, quoniam in saeculum saeculi misericordia ejus.« Nunc, inquit, hoc dicat, quia nunc maxime dicendum est quando dextera Domini fecit virtutem dextera Domini exaltavit me.

»Dicat nunc domus Aaron quoniam bonus, quoniam in saeculum misericordia ejus.« Dicant nunc omnes, qui timent Dominum, quoniam bonus, quoniam in saeculum misericordia ejus. Omnes hoc dicant, quia omnes hanc misericordiam experti sunt. [Col. 1142B] Et qui hoc dicere noluerit, hujus bonitatis et misericordiae particeps non erit. Sed illi soli dicant, qui Dominum timent; qui vero non timent, etiamsi dicant, nihil eis dixisse profuerit. Sed quid per Israel, qui videns Deum interpretatur, nisi patriarchas et prophetas, et apostolos, caeterosque magis Deo familiares intelligamus? Quid vero per domum Aaron, nisi episcopi, et sacerdotes, caeterique ejusdem ordinis significantur? At vero per eos, qui Deum timent, omnis multitudo ecclesiastica designatur.

»In tribulatione invocavi Dominum, et exaudivit me in latitudinem.« Et hoc ad bonitatem et misericordiam, quia quoties Ecclesia in tribulationibus fuit, toties clamans ad Dominum exaudita est, et non solum exaudita, sed ample, et magnifice et in [Col. 1142C] latitudinem exaudita est.

»Et Dominus mihi adjutor est, non timebo quid faciat mihi homo.« Non est timenda hominis fortitudo, ubi Dominus auxilium praestat. Nam etsi faciat quod homines facere solent, sua tamen beatitudine non privatur. »Dominus mihi adjutor, et ego videbo inimicos meos.« Ego, inquit, videbo inimicos meos, Dominus autem pugnabit pro me, cui nemo resistere valet.

»Bonum est confidere in Domino, quam confidere in homine. Bonum est sperare in Domino, quam sperare in principibus.« Hinc est enim quod alibi dicitur: »Maledictus homo qui confidit in homine, et ponit carnem brachium suum, et a Deo recedit [Col. 1142D] cor ejus (Jer. XVII, 5).« Non est autem peccatum auxilium hominum quaerere, sed ita quaerere, ut totam spem in eorum auxilio ponat, et sine eorum auxiliis de suis necessitatibus se homo liberari posse diffidat, magnum peccatum est. Tunc enim suum auxilium fidelibus suis praestare Dominus solet, quando de hominum auxilio desperant.

»Omnes gentes circumdederunt me, et in 549 nomine Domini ultus sum eos.« In hoc loco in praepositio subaudienda est, ut dicatur in eos, sicut in alia translatione habetur. In Hebraeo nihil horum est, sed tantum dicitur: »in nomine Domini ultus sum.« Nulla gens est, quae Ecclesiam non circumdedisset, et quae persecutionem ei non fecisset; sed de omnibus liberavit eam Dominus, et non solum [Col. 1143A] liberavit, sed etiam ultionem fecit, quia omnes ejus persecutores statim ad tormenta ducuntur, ut de hac vita exeant.

»Circumdantes circumdederunt me, et in nomine Domini ultus sum eos.« Hoc autem nihil aliud significabat, nisi magnam instantiam afflictionis et persecutionis. Unde et subditur:

»Circumdederunt me sicut apes.« Sicut apes quidem, quoniam et multi erant, et nimio furore et indignatione succensi, eos vulnerare et affligere non cessabant. De apibus enim dicit poeta (VIRG. Georgic., lib. IV, V. 236).

Illis ira modum supra est, laesaeque venenum
Morsibus inspirant et vulnera caeca relinquunt.
Affixae venis animasque in vulnere ponunt.

[Col. 1143B] »Et exarserunt sicut ignis in spinis.« Vere ignis, et ira illorum in spinis ardebat, et ardendo spinas ipsas consumebat. Quid enim sunt iniqui homines, nisi spinae aculeis et punctionibus pleni. »Et in nomine Domini vindicabor in eis.« Quamvis enim de his talibus quotidie vindicetur Ecclesia; majorem tamen de illis adhuc vindictam exspectat.

»Impulsus versatus sum, ut caderem, et Dominus suscepit me.« Multis modis impellebantur, versabantur et tentabantur sancti, ut a statu suae rectitudinis caderent; cadere autem penitus non poterant, quos Dominus suscipiebat, et aliquando casui proximos firmabat et stabiliebat. Unde adhuc subditur:

[Col. 1143C] »Fortitudo mea, et laudatio mea Dominus, et factus est mihi in salutem.« Quod ego, inquit, contra steti, quod pugnavi, quod vici et fortis fui, non mea fortitudo, nec mea laus est, sed tota fortitudo mea, et laus mea Dominus est, qui factus est mihi in salutem. Unde et alibi dicunt viri sancti »:In Deo faciemus virtutem, et ipse ad nihilum deducet tributantes nos (Psal. LIX, 14).«

»Vox laetitiae et salutis in tabernaculis justorum.« Inde, inquit, est vox laetitiae et salutis in tabernaculis justorum, quia Dominus eos defendit, et factus est eis in salutem. Et nisi Dominus hoc fecisset, nulla inter eos laetitia esse posset quoniam nullo modo suis adversariis resistere potuisset.

[Col. 1143D] »Dextera Domini fecit virtutem, dextera Domini exaltavit me [(820) 1Kb] .« Dextera Patris Filius est, quia per ipsum omnia operatur. Haec autem dextera fecit omnem hanc sanctorum virtutem, quando Salvator noster morte sua diabolum superavit; ibi enim omnes sancti constantia et fortitudine super suos inimicos omnes exaltati sunt et ab aeternae mortis periculo liberati. Unde et subditur:

»Non moriar, sed vivam, et narrabo opera Domini. Castigans, castigavit me Dominus, et morti non [Col. 1144A] tradidit me.« Non loquitur de morte corporis quae inevitabilis est; sed potius de morte animae, quae solummodo moritur, cum a Deo separatur. Et hinc est quod Dominus ait: »Nolite timere eos qui occidunt corpus, quoniam animam non possunt occidere (Matth. X, 28).« Sic igitur sancti castigati quidem possunt, occidi vero non possunt.

»Aperite mihi portas justitiae.« Quare? »Ingressus in eas confitebor Domino.« Quia, inquit, mortem jam non timeo, aperite mihi portas justitiae, docete me quid facere debeam. Doctoribus Ecclesiae loquitur ista, qui, habentes clavem scientiae, caeteris justitiae viam ostendunt. Et vide cum quanta fiducia loquitur: »ingressus, inquit, in eas confitebor Domino,« nihil erit quod me terrere possit, ut justitiam [Col. 1144B] non praedicem, et Dominum non confitear. At illi non multas, sed unam portam ostendentes, dixerunt: »Haec est porta Domini, justi intrabunt in eam.« Non quaeras, inquiunt, multas portas, quia una est per quam justi ingrediuntur. Si quis te de aliqua re interrogaverit, dic solummodo, Christianus sum, et sufficit tibi. Haec est porta Domini, justi ingrediuntur per eam et qui ascenderit aliunde fur est et latro.

»Confitebor tibi, Domine, quoniam exaudisti me, et factus es mihi in salutem.« Portam quam quaerebat invenit, et ipsam portam, Christum esse intelligit, cui etiam loquitur, dicens: »Confitebor tibi, Domine;« te quaeram, te laudabo, »quoniam exaudisti me,« et ab omnibus periculis me liberans, [Col. 1144C] »factus es mihi in salutem.«

»Lapidem quem reprobaverunt aedificantes, hic factus est in caput anguli.« Venite, inquit Ecclesia, et videte lapidem quem reprobaverunt aedificantes, hic injuste abjectus et reprobatus in caput anguli factus est, duos in se conjungens 550 parietes, unum ex circumcisione, et alterum ex praeputio venientem, ut fiat unum ovile et unus pastor [(821) 1Kb] . Mali aedificatores, qui meliorem lapidem reprobant et vilissimos lapides in constructione domus Dei ponere nituntur. Isti sunt illi aedificatores qui Synagogam male constituentes, sive potius destruentes de Salutare nostro dixerunt: »Nolumus hunc regnare super nos (Luc. XIX, 14).« Et: »Nolumus [Col. 1144D] hunc, sed Barabbam (Luc. XXIII, 18).« Hoc lapide reprobato, tota corruit Synagoga; sed a Domino factum est istud et est mirabile in oculis nostris. Quis non miretur quod super hunc lapidem Ecclesia tota construitur quem Judaea insipiens reprobavit? Hinc est, quod alibi dicitur: »Populus quem non cognovi servivit mihi (Psal. XVII, 15).« Et: »Filii alieni mentiti sunt mihi (Ibid., 46).« Quid igitur mirum si obedientes, et mendaces et impii reprobantur.

[Col. 1145A] »Haec dies quam fecit Dominus, exsultemus et laetemur in ea.« Haec, inquit, dies, in qua lapis iste reprobatus est, et Ecclesia Christi sanguine redempta est. Haec est illa dies quam ad laetitiam et exsultationem nostram fecit Dominus. Exsultemus et laetemur in ea, et dicat unusquisque nostrum: »O Domine, salvum me fac, o Domine, bene prosperare.« Nulla dies opportunior est ad postulandam salutem et prosperitatem, quam illa quae salutis et prosperitatis initium est, et ad salutem et prosperitatem nobis dedicata est. Dicamus etiam simul omnes: »Benedictus qui venit in nomine Domini;« ut simul ab hominibus benedicatur, a quo omnia benedicuntur. Venit Dominus in nomine Domini, sicut ipse Judaeis loquens, ait: »Ego veni [Col. 1145B] in nomine Patris mei, et non recepistis me; alius autem veniet in nomine suo, et illum recipietis (Joan. V, 43).« Quid est autem in nomine suo veniet, nisi a seipso et seipsum glorificare veniet?

»Benediximus vos de domo Domini: Deus noster, et illuxit nobis.« Vos, inquit, benedicite Dominum, quia nos quoque jam in alio psalmo vos benediximus, dicentes: »Benedicti vos a Domino, qui fecit coelum et terram (Psal. CXIII, 15)« Et hanc benedictionem non a vobis habuimus, sed de domo Domini, et ab ipso Domino eam accepimus, qui revera est Deus et Dominus, et illuxit nobis. Illuxit quidem, quia cum adhuc in tenebris ignorantiae et caecitatis essemus, ipse nos illuminavit, et justitiae [Col. 1145C] et veritatis portas aperuit, in cujus commemoratione semper hanc diem laetam et solemnem agere debemus. Unde et subditur:

»Constituite diem solemnem in confrequentationibus usque ad cornu altaris.« Omnes, inquit, converte, nemo se absentare audeat, tantaque sit multitudo, et frequentia populi, ut ipsius altaris corsua premant. Et unusquisque in hac tanta solemnitate fiducialiter dicat. »Deus meus es tu, et confitebor tibi, Deus meus es tu, et exaltabo te.«

»Confitebor tibi, Domine, quoniam exaudisti me, et factus es mihi in salutem. Confitemini Domino quoniam bonus, quoniam in saeculum misericordia ejus.« Iste ultimus versus superioribus non continuatur, [Col. 1145D] quia psalmi hujus initium est; et in fine ponitur, ne laus finiatur, sed quasi rota in circuitu sine fine volvatur.



PSALMUS CXVIII.[Col. 1146A] 551 ALLELUIA [(822) 1Kb] .

»Beati immaculati in via, qui ambulant in lege Domini.« Iste psalmus secundum ordinem Hebraicarum litterarum scriptus est, et ab unaquaque littera octo versus incipiunt, quarum prima est Aleph, quae doctrina interpretatur; ultima vero Thau, quae signum, vel consummatio dicitur. Hujus igitur psalmi doctrinam sequatur, et teneat quicunque ad consummationem, perfectionem, et ad summum bonum venire desiderat. Signetur autem signo crucis, ut de Christi militia esse dignoscatur. Paucae quidem sunt litterae, id est viginti duae, in quibus tamen omnis et divina, et humana scientia continetur. Qua in re quantae perfectionis psalmus iste sit, apertissime declaratur. [Col. 1146B] Quod enim unaquaeque littera in octo versibus extenditur, quid aliud significat, nisi quia omnis doctrina, divina et spiritualis, temporalia nos relinquere et aeterna quaerere docet? Dies enim octava, et hujus vitae finis est, quae in septem diebus agitur, et alterius initium, quae finem non habebit. Unde et quidem psalmi pro octava titulantur. Ad octavam itaque diem istae litterae et isti versus nos festinare docent, quatenus hanc postponentes ad aliam festinamus [(823) 1Kb] .

ALEPH. »Beati immaculati in via qui ambulant in lege Domini.« Beati, inquit, qui ambulant in lege Domini, sic tamen, si immaculati in hac vita fuerint, et vitam immaculatam duxerint. Hoc est enim ambulare in lege Domini, quia hoc lex Domini praecepit [Col. 1146C] ut immaculati simus et viam immaculati incedamus. Unde et subditur:

»Beati qui scrutantur testimonia ejus.« Sic tamen si »in toto corde exquirunt eum.« Et illi quidem in toto corde eum exquirunt qui se a macula custodiunt. Ambulare autem in lege Domini et scrutari testimonia ejus idem significant. Nullus versus est in hoc psalmo in quo non inveniatur vel verbum, vel eloquium, vel sermo, vel justificatio, vel testimonium, vel judicium, vel aliud quod legem significare videatur. Sequitur:

»Non enim qui operantur iniquitatem, in viis ejus ambulaverunt.« Dixit illos esse beatos qui scrutantur testimonia ejus, a quibus tamen omnes illi separandi [Col. 1146D] sunt qui operantur iniquitatem, quoniam hi tales neque ambulant in viis ejus, neque in toto corde exquirunt eum.

»Tu mandasti mandata tua custodiri nimis.« [Col. 1147A] Nimis quidem quantum ad humanam fragilitatem et negligentiam, quia vix invenitur aliquis qui sicuti debet ea custodiat. Et quia nimis custodienda sunt mandata ejus: »Utinam dirigantur viae meae et opera mea ad custodiendas justificationes tuas,« quae per mandata significantur. Quia tunc non confundar, dum respiciam in omnia mandata tua; quae sicut modo diximus, nimis custodienda esse mandasti. Respicere autem custodire est. Ac per hoc, ut non confundar et ut servitium meum tibi acceptabile sit, »confitebor tibi, Domine, in directione cordis.« Quid est autem in directione cordis, nisi in directo et mundo corde? In eo quod didici judicia justitiae tuae. Sic, inquit, in directo corde te laudabo, sicuti judicia justitiae tuae recta esse didici et [Col. 1147B] cognovi.

»Justificationes tuas custodiam,« quas tu mandasti custodiri nimis, et ideo »ne me derelinquas usquequaque,« quod est intelligere, nunquam me penitus derelinquas.

552 BETH. Quod interpretatur domus. Domus Dei Ecclesia est, cujus habitatores hanc doctrinam tenent et custodiunt; atque per eam hoc septenario finito, ad diem octavam se venire sperant, et sic deinde ad summum bonum, quod per ultimam litteram significatur, se conscendere confidunt.

»In quo corrigit juvenior viam suam? in custodiendo sermones tuos.« Per primam litteram, quae doctrina interpretatur, sermones, mandata, eloquia, justificationes, et caetera quae jam superius [Col. 1147C] dicta sunt, significantur. Illi itaque juvenes corrigunt vias suas qui hanc doctrinam et hos sermones custodiunt qui in hoc psalmo continentur. Necesse habent adolescentuli et juvenes corrigere vias suas, quia ipsi sunt qui facilius et saepius peccant.

»In toto corde exquisivi te, ne repellas me a mandatis tuis.« Repellere videtur Dominus a mandatis suis illum hominem cui auxilium non praestat, ut ejus mandata custodire velit et valeat. Rogat igitur iste adjutorium, ut custodire possit, quia maximum desiderium habet custodiendi. Et hoc quidem significat dicens: »In toto corde meo exquisivi te.« Qui enim in toto corde Deum quaerit, multum desiderat ejus facere voluntatem.

[Col. 1147D] In corde meo abscondi eloquia tua, ut non peccem tibi.« Difficile peccant, qui verba Dei in corde reponunt, et memoriae commendant. Sunt autem aliter abscondenda eloquia Dei, neque omnibus revelanda, sicut ipse Dominus ait: »Nolite sanctum dare canibus, et nolite margaritas spargere ante porcos (Matth. VII, 6).« Talibus igitur eloquia tua manifestare renui, ne forte audiendo te blasphemarent, ut soliti sunt, et maledicerent; ac ego per hoc peccarem tibi. Tu autem benedictus es, et tales maledictiones non curas; ego autem audire non possum. »Doce me justificationes tuas.« Hoc est enim quod superius ait: »Ne repellas me a mandatis tuis.«

»In labiis meis pronuntiavi omnia judicia oris [Col. 1148A] tui.« Doce me, inquit, justificationes tuas, quoniam et si aliis eas celavi, aliis tamen eas manifestavi, et illis quibus praedicare debui, praedicavi.

»In via testimoniorum tuorum delectatus sum sicut in omnibus divitiis.« Non solum, inquit, pronuntiavi judicia oris tui, sed pronuntiando sic delectatus sum, sicut in omnibus divitiis. Sunt quidam qui praedicant, et per mandatorum viam non incedunt, sed alia quidem via pergunt, longe a testimoniis Dei. Unde Apostolus ait: »Doctrinis variis et peregrinis nolite abduci (Hebr. XIII, 9).«

»In mandatis tuis me exercebo.« Non vult iste recedere ab illa doctrina quae in hoc psalmo continetur et praedicare jubetur, neque obliviscitur quomodo prima littera interpretatur. Meminit insuper [Col. 1148B] illius versus, in quo superius dicitur: »Beati qui scrutantur testimonia ejus, in toto corde exquirunt eum.« Unde subinferens dicit

»In tuis justificationibus meditabor, non obliviscar sermones tuos.« Beatus enim ille est qui in lege Domini meditatur die ac nocte. Hic autem psalmus nihil aliud jubet, nisi in lege Domini meditari mandata ejus, et testimonia perscrutari.

GHIMEL. Quod retributio, vel plenitudo interpretatur. Hoc autem in hac littera significatur quod illi qui hanc doctrinam, quae in hoc psalmo continetur, fideliter tenuerint et custodierint, plenam retributionem a Domino suscipient. Prima namque littera, quae doctrina interpretatur, per omnes alias currit, donec ultimae conjungatur. Ad quid enim aliud nisi ad [Col. 1148C] solam doctrinam omnes litterae inventae sunt? Totum autem ad doctrinam pertinet, et quod nuntiando et quod jubendo, vel operando dicitur.

»Retribue servo tuo, et custodiam sermones tuos.« Non est parva doctrina, quando ab aliis docemur quomodo Deum orare debeamus. Retribue, inquit, servo tuo quod eis retribuere promisisti qui tua mandata custodiunt. Hoc enim in Evangelio Dominus ait: »Si quis sermonem meum servaverit, mortem non gustabit in aeternum (Joan. VIII, 52).« Hoc igitur, quasi dicat, mihi retribue, ut in aeternum vivam et custodiam sermones tuos.

»Revela oculos meos, et considerabo mirabilia de lege tua.« Nonne vides quomodo retributionem [Col. 1148D] quaerit de his, quae se facturum esse promittit? Si, inquit, aperueris oculos mentis meae, ego considerabo mirabilia de lege tua, et docebo et custodiam legem tuam. Aliter enim considerare quid valet?

»Incola ego sum in terra, non abscondas a me mandata tua.« Hoc est enim, quod Apostolus ait: »Non habemus hic manentem civitatem, sed futuram inquirimus (Hebr. XIII, 14).« Aperi, inquit, oculos meos, quia 553 non terrena, sed coelestia videre et habere desidero, et ideo non abscondas a me mandata tua. Doce me, quasi dicat, doctrinam tuam, quam carnales oculi videre et intelligere non valent. Sic enim discipulis suis Dominus ait: »Vobis datum est nosse mysterium regni Dei, caeteris autem in parabolis (Marc. IV, 11).«

[Col. 1149A] »Concupivit anima mea desiderare justificationes tuas in omni tempore.« Non solum, quasi dicat, desideravi facere mandata tua, quibus fideles tui justificantur, sed etiam hoc concupivi, ut semper ea facere desiderarem, et ut mens mea ab hoc tam nobili desiderio nunquam recederet. »Increpasti superbos, maledicti qui declinant a mandatis tuis.« Quid enim superbius quam Domini sui mandata contemnere? Increpat Dominus superbos, ubi ait: »Qui ex Deo est, verba Dei audit, propterea vos non auditis, quia ex Deo non estis (Joan. VI, 47).« Si vero ex Deo non sunt, utique maledicti sunt. De perseverantibus loquitur, et qui ad poenitentiam redire contemnunt. In unoquoque versu doctrina hujus psalmi se manifestat quam utilis omnibus et [Col. 1149B] necessaria sit.

»Aufer a me opprobrium et contemptum, quia testimonia tua exquisivi.« Exquirere mandata Dei, non solum legere et intelligere sufficit, sed et custodire necesse est. Qui autem hoc faciunt, ab omni opprobrio et contemptu iniquorum hominum liberantur, et simul cum sanctis a Domino honorantur. Quae autem fuerint haec opprobria, sequentia manifestant.

»Etenim sederunt principes, et adversum me loquebantur.« Ea videlicet loquebantur, quae ad viri justi opprobrium et contemptum intolerabilem pertinebant. Ille vero quid faciebat? »Servus autem tuus exercebatur in tuis justificationibus.« Exercebatur [Col. 1149C] autem meditando, legendo, custodiendo et pro earum custodia dura tormenta patiendo. Unde et subditur.

»Nam et testimonia tua meditatio mea est, et consolatio mea justificationes tuae sunt.« Quia idem significant mandata, justificationes, eloquia, sermones, et caetera, quae superius diximus, ideo pene ubique alterum pro altero ponitur. Exercebar, inquit, et meditabar in mandatis tuis, et hoc solum erat consolatio mea. Unde Apostolus ait: »Quaecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus (Rom. XV, 4).«

DALETH. Hoc autem tabulae vel januae interpretatur. Non solum omnes litterae, sed unaquaeque [Col. 1149D] per se tantam doctrinae pulchritudinem habet, ut sufficere videatur. Haec littera nos docet cordis januas huic doctrinae tam sacrae aperire, ut in mentis nostrae tabulis inscribatur et imprimatur. De his tabulis Apostolus ait: »Epistola nostra vos estis, scripta non atramento in tabulis lapideis, sed Spiritu Dei vivi in tabulis carnis (II Cor. III, 3).«

»Adhaesit pavimento anima mea, vivifica me secundum verbum tuum: vias meas annuntiavi, et exaudisti me, doce me justificationes tuas.« Hoc est illud verbum quod per prophetam Dominus ait: »Peccator quacunque hora conversus fuerit, et ingemuerit, vita vivet, et non morietur (Ezech. XXXIII, 12).«---»Vivifica me, inquit, secundum verbum tuum,« quia ego conversus sum, et vias meas et [Col. 1150A] peccata mea tibi nuntiavi, dicens: »Adhaesit pavimento anima mea.« Sordidata erat pulvere pavimenti anima mea, cui nimium adhaeserat, ejusque voluptates secuta fuerat. Hoc pavimentum caro est, cui anima conjuncta ejus pulvere peccatorum nimium sordidatur. Hoc est enim quod dicit: »et exaudisti me.« Amodo vero, doce me justificationes tuas, quatenus non pavimenti et carnis voluptatibus, sed tuis mandatis obediam. Unde et subditur.

»Viam justificationum tuarum insinua mihi, et exercebor in mirabilibus tuis.« Hoc est igitur quod homo post conversionem et poenitentiam agere debet, ut semper in bonis perseveret, et peccatorum suorum recordetur. Hoc est enim quod sequitur

[Col. 1150B] »Dormitavit anima mea prae taedio.« De taedio alibi dicitur: »Taedet animam meam vitae meae (Job X, 11).« Prae taedio itaque anima dormitat, quia peccatorum recordatione aliquando a bono opere cessat, et se omnia corrigere posse quodammodo diffidit. Ex hoc autem non immerito se accusat, et ab hac non immodica tentatione liberari postulat. Et hoc est quod ait: »Confirma me in verbis tuis;« ut firmissime credam praedictae promissioni tuae, in qua peccatori converso veniam polliceris.

»Viam iniquitatis amove a me.« Sic enim dormitare, vias iniquitatis est, quia desperationi proxima est.

»Et de lege tua miserere mei.« Haec est enim [Col. 1150C] illa lex benignissima, quam peccatoribus Dominus posuit: »Si dimiseritis, inquit, hominibus peccata eorum, et Pater vester dimittet vobis peccata vestra (Matth. VI, 15).« Tu peccasti in Deum, homo in te, dimitte tu illi, ut et tibi dimittatur, et ut pro centum denariis, decem millia talenta reddere non cogaris, et in carcerem mittaris.

»Viam veritatis elegi, judicia tua non 554 sum oblitus.« Audita, quasi dicat, tanta Dei miseratione, omnes diabolicae fraudis tentationes a me removi, et solam veritatis viam elegi, per quam, qui ambulat, errare non potest. Ac per hoc judicia tua non sum oblitus, sed firmissime memoriae commendavi. Qui enim eorum obliviscitur, per viam veritatis incedere nescit.

[Col. 1150D] »Adhaesi testimoniis tuis, Domine, noli me confundere.« Quid est autem adhaesi testimoniis tuis, Domine, nisi hoc, quod modo dixit: »Judicia tua non sum oblitus?« Et talis quidem non habet, unde confundi et crubescere debeat.

»Viam mandatorum tuorum cucurri, cum dilatares cor meum.« Hic versus superioris expositio est. Multum enim delectari potest in via mandatorum Dei, qui, finito cursu, tam magnam retributionem exspectat.

HET. Ipsa interpretatur, ipsa, inquit, doctrina, quae per primam hujus psalmi litteram significatur, dat nobis intellectum et deducit nos in semitam mandatorum Dei, et ipsa inclinat cor nostrum in testimonia ejus, et avertit oculos nostros, ne videant [Col. 1151A] vanitatem, et caetera quae sequuntur; et tandem ducit nos ad Thau, id est consummationem et aeternam felicitatem.

»Legem pone mihi, Domine, viam justificationum tuarum, et exquiram eam semper.« Hanc. inquit, doctrinam et hanc legem pone mihi, Domine, viam, quae me ducit ad tuas justificationes, et exquiram eam semper. Quid enim sic quaerendum, sic diligendum et custodiendum est, sicut id quo justificari et sanctificari speramus?

»Da mihi intellectum.« Ad quid? »Et scrutabor legem tuam et custodiam illam in toto corde meo.« Ille habet bonum intellectum qui hoc facit: qui vero hoc non facit, et legem Domini non custodit, non habet bonum intellectum, quoniam [Col. 1151B] »intellectus bonus omnibus facientibus eum.«

»Deduc me in semitam mandatorum tuorum, quia ipsam volui.« Jam non viam quaerit, quae amplior est, sed semitam postulat, quia angusta via est, quae ducit ad vitam (Matth. VII, 14);« scit enim quia per multas tribulationes oportet nos intrare in regna coelorum. Multi enim viam incedunt, qui per majorum semitam mandatorum incedere nequeunt. Sed, sicut Apostolus ait: »Unusquisque proprium donum habet ex Deo (I Cor. VII, 7).«

»Inclina cor meum, Deus, in testimonia tua, et non in avaritiam.« Non est solummodo avaritia pecuniae, sed honoris quoque et dignitatis. Sic igitur cor suum in legis testimonia declinare desiderat, ut [Col. 1151C] contra legem nihil faciat, et omnes mundi concupiscentias a se repellat. Hoc enim sequentia manifestant.

»Averte oculos meos ne videant vanitatem, in via tua vivifica me.« Multae sunt mundi vanitates, quae neque interioribus, neque exterioribus oculis videre debemus. Ille autem in via Dei vivificatur, qui in bono opere assiduus est, et ea quae agit, non negligenter, sed diligenter agit.

»Statue servo tuo eloquium tuum in timore tuo.« Quid prodest nobis scire, et intelligere eloquia Dei, si Deum offendere, et eloquia non facere non timemus? [(824) 1Kb] Et certe non sunt pauci, qui hoc vitio laborant.

»Amputa opprobrium meum, quod suspicatus [Col. 1151D] sum; judicia enim tua jucunda.« Amputa, inquit, hoc opprobrium, et vitium meum, quod in me esse homines suspicantur, sive verum sit, sive non sit. Et si verum est quod dicunt, amputa, ut non sit. Si verum non est, et hoc ipsum amputa, ut in eorum opinione non sit amplius, quoniam haec talis opinio et me affligit et illos occidit; judicia enim tua jucunda. Quia a justitia recedunt, qui bonum malum, et malum bonum dicunt.

»Ecce concupivi mandata tua.« Ecce, inquit, [Col. 1152A] satis in his quae dicta sunt superius ostendi quia mandata tua non solum feci, sed facere concupivi. Facere enim quilibet potest, sed cum desiderio facere, coelestis gratiae est [(825) 1Kb] . »In aequitate tua vivifica me.« Quid est in aequitate tua vivifica me, nisi quia aequus et justus es, redde mercedem meam?

555 VAU interpretatur et ipse; ipse, inquit, dedit nobis hanc doctrinam, a quo est omnis sapientia, et cum eo fuit semper, et est ante aevum Christus Dominus noster, qui est Aleph et Thau, Alpha et Omega, id est initium et finis.

»Et veniat super nos misericordia tua, Domine, salutare tuum, secundum eloquium tuum.« Lege in Evangelio, et pluribus in locis invenies Salvatorem nostrum et misericordiam, et salutem, et regnum [Col. 1152B] coelorum, et vitam aeternam fidelibus suis promisisse. Hoc igitur iste postulat, ut secundum eloquium suum donet ei misericordiam et salutem.

»Et respondebo exprobrantibus mihi verbum, quia speravi in sermonibus tuis.« Hoc, inquit, verbum respondebo exprobrantibus et maledicentibus mihi, quia speravi in sermonibus tuis, et ita non timebo quid faciat mihi homo. Tu enim dixisti nobis: »Non vos deseram, neque derelinquan (Joan. XIV, 18),« et multa his similia, et in his quidem sermonibus tuis multam spem habemus.

»Et ne auferas de ore meo verbum veritatis usquequaque, quia in judiciis tuis speravi.« Quid est autem in judiciis tuis speravi, nisi quod modo dixit: »quia speravi in sermonibus tuis?« Rogat [Col. 1152C] autem ut nunquam mortis timore a verbo veritatis eum recedere patiatur.

»Et custodiam legem tuam semper.« Quid est semper? »In aeternum et in saeculum saeculi.« Satis legem Dei bene custodit qui a verbo veritatis nunquam recedit. Hinc autem quomodo prius se habuerit et quam fidelis Domino fuerit ostendit.

»Et ambulabam in latitudine, quia mandata tua exquisivi.« In latitudine ambulat qui charitatem custodit, et Deum et proximum diligit. Hoc est enim maximum et primum mandatum, de quo alibi dicitur: »latum mandatum tuum nimis.« Unde et Apostolus. »Plenitudo, inquit, legis est dilectio (Rom. XIII, 14).« Et quia omnia mandata in hoc [Col. 1152D] uno mandato continentur, bene hic dicitur: »quia mandata tua exquisivi.«

»Et loquebar de testimoniis tuis in conspectu regum, et non confundebar.« Breviter in hoc versu sapientia martyrum et patientia declaratur. Sapientes namque erant, qui de testimoniis Domini loquebantur. Fortes vero, qui ante ipsos reges loqui non timebant. Patientia vero in eo ostenditur quod de ipsis suis injuriis non erubescebant.

»Et meditabar in mandatis tuis, quae dilexi nimis. [Col. 1153A] Nunquam, ac si dicat, mandatorum tuorum obliviscar; sed die ac nocte meditabor in eis quae valde semper dilexi, ut in eorum observatione morti me tradere non dubitarem. Nimis enim hoc aliquis diligere videtur quod plus diligit quam seipsum. Hoc autem secundum humanam opinionem dicit, quia amori Dei nec ipsa vita praeferenda est.

»Et levavi manus meas ad mandata tua, quae dilexi, et vehementer exercebar in tuis justificationibus.« Quantum ea dilexerit, in eo quoque ostendit quod se manus suas ad ea elevasse dicit. Ille quippe ad Dei mandata elevat et dirigit qui non solum audire et intelligere, sed etiam quantum potest, facere conatur. Unde et vehementer se in eis exercere promittit. Quid est enim vehementer nisi [Col. 1153B] intellectu omni et operatione agere?

ZAIN. Interpretatur autem Zain oliva, vel fornicatio. Haec igitur littera docet nos pacificos et fructiferos esse, ut simul cum viro justo dicamus: »Ego autem sicut oliva fructifera in domo Domini (Psal. LI, 10),« semperque misericordiam diligamus, quae oliva nomine significatur. Audiamus praeterea Apostolum quoque dicentem: »Fugite fornicationem (I Cor. VI, 18);« quare mentis et corporis fornicationem fugiamus.

»Memento verbi tui servo tuo, in quo mihi spem dedisti.« Dicit enim Dominus in Evangelio: »Beati misericordes, et beati pacifici (Matth. V, 7),« qui modo per Zain litteram significantur. Memento, inquit, [Col. 1153C] verbi et promissionis tuae, in quo dedisti maximam spem mihi servo tuo et aliis omnibus qui pacem diligunt et misericordiam.

»Haec me consolata est in humilitate mea, quia eloquium tuum vivificavit me.« Haec, inquit, spes consolata est me in humilitate et afflictione mea, quia eloquium tuum et promissio tua vivificabit me. Unde et alibi dicit: »Humiliatus sum usquequaque, Domine, vivifica me secundum verbum tuum.« Unde humiliatus sit, ostendit.

»Superbi inique agebant usquequaque.« Quam impie, et inique adversus eum egerint superbi, in eo ostenditur, quod eos usquequaque inique egisse dicit: »A lege autem tua non declinavi.« Et ideo quidem non declinavi, quia semper eam 556 in [Col. 1153D] memoria habui. Et hoc est quod dicit:

»Memor fui judiciorum tuorum a saeculo, Domine.« Quid est enim a saeculo, nisi semper? »Et consolatus sum.« Consolatus, inquit, sum a judiciis tuis, quibus multa bona promittis fidelibus tuis.

»Defectio animi tenuit me pro peccatoribus derelinquentibus legem tuam.« Quantum zelum in lege Dei custodienda habuerit, in eo monstratur quod sic de peccatoribus et transgressoribus dolebat, ut animi incurreret defectionem.

[Col. 1154A] »Cantabiles mihi erant justificationes tuae in loco incolatus mei.« In hoc quoque non modicus zelus ostenditur in quo Dei justificationes sibi cantabiles fuisse dicit: Non enim sibi cantabiles essent, nisi magno cum amore et laetitia eas fecisset, unde et subditur:

»Memor fui nominis tui, Domine.« Valde bene Dei mandata custodiebat, qui in nocte, et inter ipsa tormenta ejus nomen confiteri non metuebat. »Et custodivi legem tuam;« illam videlicet legem, qua dicitur. »Nolite timere eos, qui occidunt corpus, animam autem non possunt occidere (Matth. X, 28).«

»Haec mihi facta est, quia justificationes tuas exquisivi.« Sola custodia mandatorum Dei, illius [Col. 1154B] noctis et tribulationis causa fuit, quia, si a mandatis Dei recedere voluisset, illam noctem et illa tormenta passus non fuisset [(826) 1Kb] .

HETH. Haec octava littera (quae merito vita interpretatur, siquidem octava die fiet resurrectio mortuorum) docet nos de omnibus quae in mundo sunt solum Deum et vitam aeternam esse quaerendam.

»Portio mea, Domine, dixi custodire legem tuam.« Alii, quasi dicat, de his quae in mundo sunt sibi eligant quod illis placuerit; mihi autem sufficit ut Dominus sit portio mea, possessio mea et omnes divitiae meae. Et ut hoc obtinere valeam, me legem Domini custodire promitto.

»Deprecatus sum faciem tuam in toto corde meo, [Col. 1154C] miserere mei secundum eloquium tuum.« Ille Dei faciem in toto corde deprecatur qui summo studio nititur ad ejus imaginem reformari; vel qui ante ejus faciem venire desiderat: sicut ille, qui ait: »Ostende nobis faciem tuam, et salvi erimus (Psal. LXXIX, 8).«

»Quia cogitavi vias meas, et converti pedes meos in testimonia tua.« Tu, inquit, peccatori converso et poenitenti veniam promisisti. Miserere itaque mei secundum eloquium tuum, quia ego quidem conversus sum, et vias meas cogitavi, et correxi, et pedes meos et vestigia mea ad testimonia tua direxi. Et hoc quidem sponte et bona voluntate feci [(827) 1Kb] , quia non diligis coacta servitia. Hoc est enim quod ait:

»Paratus sum, et non sum turbatus, ut custodiam [Col. 1154D] mandata tua: funes peccatorum circumplexi sunt me, legem autem tuam non sum oblitus.« Funes peccatorum tyranni et haeretici sunt, qui viros, catholicos ad peccata trahere conantur. Sed qui legem Dei non obliviscuntur, talibus funibus trahi non possunt.

»Media autem nocte surgebam ad confitendum tibi super judicia justitiae tuae.« Si enim legem Dei oblitus esset, nequaquam ad confitendum media nocte surrexisset. Possumus autem per mediam [Col. 1155A] noctem, saevissimae persecutionis tempus intelligere, sed vir justus neque sic perterritus a Dei confessione cessabat, sed inter ipsa tormenta Christianum se esse clamabat. Confitetur autem super judicia justitiae Dei, qui legem Dei justitiam esse contendit. Nulla legis expositio tali confessione planior est.

»Particeps ego sum timentium omnium te, et custodientium mandata tua.« Sola laetitia, quam habet de bona operatione omnium, et de servitio Dei, quod faciunt omnes, facit eum participem omnium.

»Misericordia tua, Domine, plena est terra, justificationes tuas doce me.« Qui omnibus, quasi dicat, misericordiam facis, mihi quoque hanc misericordiam facias, ut legem et justificationes tuas me doceas. Plena est autem omnis terra misericordia [Col. 1155B] Domini, qui super justos et injustos pluit, et solem suum super omnes oriri facit [(828) 1Kb] .

557 TETH, bonum interpretatur, et Dei bonitatem, scientiam, disciplinam et justificationes nos quaerere hortatur. In his autem tota doctrina Ecclesiae continetur.

»Bonitatem fecisti cum servo tuo, Domine, secundum verbum tuum.« Omnes bonitates, quas fidelibus suis Dominus se facturum esse promiserat, in Christi passione completae sunt. Singulariter autem, sicut promisit, unicuique propriam bonitatem facit, aliam humilibus, aliam persecutionem patientibus [(829) 1Kb] , et similia.

»Bonitatem, et disciplinam et scientiam doce me, quia mandatis tuis credidi.« Doce me, inquit, [Col. 1155C] bonitatem facere, disciplinam ecclesiasticam tenere, et scientiam catholicam defendere. Quia non haereticorum persuasionibus, non poetarum fabulis, non philosophorum superstitionibus, sed solis tuis mandatis obedivi et credidi.

»Priusquam humiliarer ego deliqui.« Prius inquit, quam sub jugo tuo, quod suave est, humiliarer, et diaboli superbiam et inflationem a me repellerem, ego multis modis deliqui, et in pluribus te offendi; »propterea eloquium tuum ego custodivi,« ut in me adimplerem quod scriptum est: »Ubi abundavit delictum, superabundavit et gratia (Rom. V, 20).«

»Bonus es tu, Domine.« Et naturaliter bonus, et [Col. 1155D] sine quo nihil est bonum. »Et in bonitate tua doce me justificationes tuas;« quatenus bona sit, tibique placeat intelligentia mea. Ideo enim haereticorum doctrina prava est, quia non in Dei bonitate, sed in eorum malitia est.

»Multiplicata est super me iniquitas superborum.« Satis quidem iniqui erant qui me affligendo iniquiores facti sunt. »Ego autem in toto corde meo scrutabor mandata tua.« Faciant quidquid possunt, et adhuc [(830) 1Kb] iniquiores fiant, quia neque mors, neque vita [Col. 1156A] poterit me separare a charitate tua, et a tuorum custodia mandatorum.

»Coagulatum est sicut lac cor eorum;« quia mollibus, quasi dicat, verbis et blanditiis nos decipere non potuerunt; nunc cor illorum contra nos induratum est ut in nullo ulterius parcant. Ego vero legem tuam meditatus sum, et quod lex tua me facere juberet, non sum oblitus.

»Bonum mihi quod sic humiliasti me;« et tantis flagellis me affligi permisisti, ut discerem justificationes tuas, quas audiendo vel legendo discere non potui, eas patiendo plenissime intellexi.

»Bonum mihi lex oris tui, super millia auri, et argenti.« Mansura fugitivis, et aeterna temporalibus non sine injuria comparari possunt.

[Col. 1156B] JOD scientia, vel principium interpretatur. Haec littera ad veram scientiam nos invitat, ut non secundum litteram, sicut Judaei, sed spiritualiter legem et prophetas intelligamus, et illud omnium rerum principium esse sciamus, cujus manus nos fecerunt et plasmaverunt.

»Manus tuae fecerunt me et plasmaverunt me.« Quid per manus, nisi virtus et potentia ipsius significatur? Nihil corporeum in his verbis intelligatur, quia non manibus operatur Deus, sed voluntate. »Ipse enim dixit, et facta sunt, ipse mandavit, et creata sunt (Psal. XXXII, 9).« Respice ad primam litteram, quae scientia interpretatur, ne littera te decipiat, ut haec verba secundum litteram intelligere velis. Unde et sequitur: »Da mihi intellectum, ut [Col. 1156C] discam mandata tua.« Nonne audis quia et iste spiritualem quaerit intellectum? Quoniam sicut Apostolus ait: »Littera occidit, spiritus autem vivificat (II Cor. III, 6).«

»Qui timent te, videbunt me, et laetabuntur, quia in verbo tuo speravi. Hoc erit in judicio, quando omnes qui Deum timent, sive angeli, sive homines, videntes sanctam Ecclesiam, gloriosam et quasi solis radios fulgentem, de illius gloria et honore laetabuntur. Sed hoc habebit, quia in verbo Dei, in promissionibus ejus spem firmissimam posuit, et nulla ratione ab eo separari potuit.

»Cognovi, Domine, quia aequitas judicia tua.« Omnia judicia Dei vera et aequa sunt, sive malis [Col. 1156D] prospera, sive bonis adversa contingant; quamvis super hoc etiam viri justi aliquando scandalizari soleant. Hoc autem Ecclesia se cognovisse dicit, et ideo de suis calamitatibus et afflictionibus laetatur. Unde et subditur: »Et in veritate tua humiliasti me.« Verax est Dominus et quando exaltat et quando humiliat sanctos suos, quia non minus eos adjuvat humiliando, quam exaltando. Hoc autem ideo dicere videtur, quia Dominus 558 ait: »Non vos deseram, neque derelinquam (Joan. XIV, 18).« Non est [Col. 1157A] hoc deserere, sed probare, et ad majorem gloriam praeparare.

»Fiat nunc misericordia tua ut consoletur me.« Gaudeo, quasi dicat, de his quae pertuli, sed amodo mihi fieri consolationis misericordiam peto: »Secundum eloquium tuum servo tuo.«

»Veniant mihi miserationes tuae, et vivam. Veniant, inquit, nunc mihi servo tuo miserationes tuae, et vivam secundum eloquium tuum, et secundum promissiones tuas. Sic se habet ordo. Bene autem dicit, secundum eloquium tuum; quia in multis locis utriusque Testamenti promittit Dominus misericordiam et adjutorium fidelibus suis. »Quia lex tua meditatio mea est.« Bona ratio cur ejus Dominus misereatur. Quorum enim miserebitur Dominus, [Col. 1157B] si illos non audit qui ejus mandata custodiunt?

»Confundantur superbi, quia injuste iniquitatem fecerunt in me.« De hoc, inquit, confundantur superbi, et erubescant, quia iniquitatem fecerunt in me. Et hoc injuste, quia ego ad viam veritatis eos invitabam. Bona confusio, quia non contra eos, sed pro eis orat. »Ego autem exercebar in mandatis tuis.« Hoc est sanctorum studium et exercitium, ut mandata Dei semper custodiant.

»Convertantur ad me, qui timent te, et qui noverunt testimonia tua.« Omnes enim qui Deum timent, et qui ejus testimonia intelligunt, quocunque vadant, semper ad Ecclesiam convertuntur et ejus praecepta sequuntur. Multi enim quotidie peccando [Col. 1157C] ab ea separantur, sed poenitendo ad eam revertuntur.

»Fiat cor meum immaculatum in tuis justificationibus, ut non confundar.« Confundantur igitur illi qui Dei justificationes corde sordido et maculato tractare praesumunt. Quod quidem haereticorum proprium est, qui divinas Scripturas corde perverso interpretantur.

CAPH. Hoc elementum, quod manus interpretatur, ad pugnandum et ad laborandum nos invitat. Tales enim manus habet ille qui dicit: »Benedictus Dominus Deus meus qui docet manus meas ad praelium et digitos meos ad bellum (Psal. CXLIII, 1).« Et Apostolus: »Unusquisque laboret manibus suis operando [Col. 1157D] quod bonum est (Ephes. IV, 28).« Et alibi: »Labores manuum tuarum manducabis (Psal. CXXVII, 2).« In magno namque praelio hoc in loco se [(831) 1Kb] Ecclesia esse ostendit, dum dicit: »Quia factus sum sicut uter in pruina (Psal. CXVIII, 83).« Et (232): »Paulo minus consummaverunt me in terra (ibid., 87).«

»Defecit in salutari tuo anima mea, et in verba tua speravi.« Tantum, quasi dicat, fuit desiderium salutis tuae, quae aeterna est, ut ex toto in anima mea deficeret desiderium salutis meae, quae temporalis est. Et ideo in verbo tuo et in promissione tua speravi quae mihi salutem praestat aeternam. [Col. 1158A] Bona illa defectio, quae ad tantam refectionem animam perducit.

»Defecerunt oculi mei in eloquium tuum.« Isti oculi non carnis, sed mentis sunt, qui mundi vanitates videre deficiunt et despiciunt, ut sola divina eloquia contemplentur: »dicentes: Quando consolaberis me?« Tales oculi loquuntur, sicut alibi dicitur: »Non taceat pupilla oculi tui (Thren. II, 18).« Omnia membra nostra loquuntur Deo, et non minus oculos, quam linguam audit. Per singula membra corporis nostri videt Deus, et intelligit intentionem cordis nostri.

»Quia factus sum sicut uter in pruina.« Hoc est igitur unde quaerit consolationem. Nulla res fuit, in qua sanctorum calamitas convenientius ostendi potuisset, [Col. 1158B] quam in utre, in pruina contractio, et congelatio.

»Justificationes tuas non sum oblitus.« Non ideo, inquit, justificationes tuas oblitus sum, quia tantis miseriis circumventus, quasi uter in pruina factus sum.

»Quot sunt dies servi tui?« quos videlicet in his calamitatibus sustinere habeo? »Quando facies de persequentibus me judicium?« Jam, quasi dicat, manus deficiunt, et contra eos pugnare non valeo.

»Narraverunt iniqui fabulationes,« quibus mentem meam decipere nituntur. »Sed non« ita illae sunt, »ut lex tua, Domine.« Unde hoc? »Omnia mandata tua veritas;« illorum vero fabulationes [Col. 1158C] omni falsitate et errore plenae sunt.

»Iniqui persecuti sunt me, succurre mihi, et adjuva me.« Nimis duram et intolerabilem persecutionem in his verbis esse ostendit. Unde et subditur:

»Paulo minus consummaverunt me in terra.« Mala consummatio, qua humana vita in terra finitur. Qui enim sic finitur, ad aeternam beatitudinem non extenditur. »Ego vero non dereliqui mandata tua.« Quod si fecissem, penitus in terra [(832) 1Kb] consummatus essem.

»Secundum misericordiam tuam vivifica me.« Ut sicut coepi, semper »custodiam testimonia oris tui.« Non sine causa vivificari se postulat, qui quasi utrem in pruina se esse dicit.

[Col. 1158D] 559 LAMED. Interpretatur autem Lamed disciplina. Hujus disciplinae discipuli sunt omnes Christiani; hanc tenent et praedicant, hanc defendunt, et per hanc salvari confidunt.

»In aeternum, Domine, permanet verbum tuum in coelo.« Coelum vocari Ecclesiam omnes Scripturae divinae, et praecipue Evangelia nos docent. In Ecclesia igitur verbum Dei, et doctrina utriusque Testamenti permanet in aeternum. Unde et Dominus ait: »Coelum et terra transibunt, verba autem mea non transibunt (Marc. XIII, 31) [(833) 1Kb] .

»Et in saeculum saeculi veritas tua.« Idiosum [Col. 1159A] autem et per verbum Dei et per veritatem Dei significatur. Omnis namque doctrina Dei veritas est, et nihil reprehensibile in ea est.

»Fundasti terram, et permanet.« Haec terra Ecclesia est, quam et coelum modo vocavit, cujus fundamentum Christus est, sicut Apostolus ait: »Fundamentum aliud nemo potest ponere, praeter id quod positum est, quod est Christus Jesus (I Cor. III, 11).« Hoc autem similiter in aeternum permanet, sed non in hoc mundo permanet in aeternum.

»Ordinatione tua perseverat dies, quoniam omnia serviunt tibi.« Praeter angelum et hominem, omnia alia tenent ordinem sibi a Domino constitutum. Sed boni sunt isti dies qui in Domini ordinatione perseverant, per quos apostolos eorumque successores [Col. 1159B] intelligere possumus. Servat terra stabilitatem suam, tenent et dies ordinem suum. »Omnia« autem »serviunt tibi.« Merito, inquit, et terram fundasti et dies ordinasti, quoniam per haec et in his omnia alia serviunt tibi.

»Nisi quod lex tua meditatio mea est, tunc forsitan periissem in humilitate mea.« Tunc, inquit, quando humiliabar, quando me impii flagellabant et cruciabant, tunc forsitan periissem in ipsa mea humilitate et afflictione; »nisi quod lex tua meditatio mea est,« quae me confortat et consolatur. Unde Apostolus ait: »Ut per patientiam, et consolationem Scripturarum spem habeamus (Rom. XV, 4).«---»In aeternum non obliviscar justificationes tuas.« Et hoc ideo, »quia in ipsis [Col. 1159C] vivificasti me,« quoniam, ut modo dixi, forsitan sine ipsis periissem in humilitate mea.

»Tuus sum ego, salvum me fac.« De salute animae loquitur; quoniam nullos alios secundum animam salvat Dominus, nisi illos qui ejus sunt. Cum enim omnia sua sint, soli tamen illi sui esse dicuntur qui ei serviunt et in eum credunt. »Quia justificationes tuas exquisivi.« Multis ex causis hanc suae salutis rationem reddit, quia Domini mandata custodit.

»Me exspectaverunt peccatores, ut perderent me.« Et tu quid fecisti? »Testimonia tua intellexi,« et ideo perdere me non potuerunt. Neque timui eos qui corpus occidunt, quia animam non [Col. 1159D] possunt occidere, et hoc quidem testimonium tuum est.

»Omnis consummationes vidi finem, latum mandatum tuum nimis.« Vidi, inquit, probavi, et certissime cognovi, latum mandatum tuum nimis, finem esse omnis consummationis et perfectionis; et qui illud observat, securus est, et ab inimicis superari non potest. Qui enim Deum et proximum diligit, Deum et proximum offendere timet: latum, et nimis latum est hoc mandatum, quoniam omnia alia in eo continentur.

MEM. Interpretatur autem Mem ex quo, vel ex ipsis. Superioribus continuatur, et de eodem mandato primo et maximo loquitur adhuc. Et bene hic dicitur, ex quo, vel ex ipsis, quia de illo mandato loquitur, [Col. 1160A] quod et unum est, et multa. Audiamus igitur quid sequentia dicant, et ex ipso, et ex ipsis.

»Quomodo dilexi legem tuam, Domine? tota die meditatio mea est.« Et hoc quidem non fecisset, nisi multum eum dilexisset. »Est autem maximum, et primum mandatum: Diliges Deum tuum ex toto corde tuo, et ex omnibus viribus tuis (Matth. XXII, 37),« etc.

»Super omnes inimicos meos prudentem me fecisti mandato tuo, quia in aeternum mihi est.« Hoc, inquit, mandatum omnibus inimicis meis prudentiorem et sapientiorem me fecit, quia vitam mihi praestat aeternam. Et hoc est quod dicit: »Quia in aeternum mihi est,« in quo qui offendit, factus est omnium reus. Caetera vero quae sequuntur aliorum [Col. 1160B] mandatorum 560 sunt. Ac per hoc intelligere possumus quid significet ex quo, vel ex ipsis.

»Super omnes docentes me intellexi, quia testimonia tua meditatio mea est.« Satis discipuli melius intelligunt, quam ipsi sui magistri, si eam custodiunt; quia ille bene meditatur in legem, qui eam observat. Unde Apostolus ait: »Non enim auditores legis justi sunt apud Deum, sed factores legis justificabuntur (Rom. II, 13).«

»Super seniores intellexi, quia mandata tua quaesivi.« Quaesivi autem plus agendo quam legendo. Neque magistri, neque seniores legem intelligunt, nisi faciant quod intelligunt.

»Ab omni via mala prohibui pedes meos, ut custodiam verbum tuum.« Neque enim aliter verbum [Col. 1160C] Dei custodire potuisset, nisi a malo declinasset, cum Dominus a malo declinare praecipiat.

»A judiciis tuis non declinavi, quia tu legem posuisti mihi;« ut a judiciis tuis non declinarem. Si »vis,« inquit Dominus, »perfectus esse, serva mandata (Matth. XIX, 21).« Itemque: »Qui diligit me, mandata mea custodit (Job XIV, 15).«

»Quam dulcia faucibus meis eloquia tua; super mel, et favum ori meo.« Hoc illi soli dicere possunt qui verba Dei et audire et facere concupiscunt. Multi enim sunt (ex quibus ego quoque unus sum) quibus audire dulce est, facere autem valde amarum esse videtur.

»A mandatis tuis intellexi.« Non solum quasi [Col. 1160D] dicat, mandata tua intellexi, sed ab ipsis intelligendi formam, et ipsum, quem prius non habebam, intellectum suscepi. »Propterea omnem viam iniquitatis odio habui;« quam videlicet viam illi multum diligunt qui mandata tua non intelligunt. Hoc autem quod sequitur; »quoniam tu legem posuisti mihi,« in alia translatione non habetur. Sed magna ratio est ut iniquitatem odio habeamus, quia lex justitiae et aequitatis nobis posita est.

NUN. Hoc elementum, quod sempiternum, vel piscis interpretatur, hanc doctrinam sempiternam esse significat et omnibus eam custodientibus vitam promittit aeternam. Sed necesse est ut pisces fiant, et in aquis baptismatis natent qui per eam ad beatitudinem venire desiderant. Unde et Dominus ait: [Col. 1161A] »Nisi quis renatus fuerit ex aqua et Spiritu sancto non potest intrare in regnum Dei (Joan. III, 5).«

»Lucerna pedibus meis verbum tuum, Domine, et lumen semitis meis.« Hoc, inquit, verbum tuum, et haec doctrina tua, lucerna, et lumen mihi est, ut recto itinere incedere valeam, quoniam qui hoc lumine non ducuntur, caeci sunt, et in tenebris ambulant. Ideoque »juravi, et statui custodire judicia justitiae tuae.« Hoc juramentum omnes illi faciunt, quicunque Christi fidem suscipiunt. Propter quod etiam »humiliatus sum usquequaque, Domine.« Illi revera humiliantur, et ex toto humiliantur, qui tanto lumine et tali lucerna illuminantur. »Vivifica me secundum verbum tuum.« Hoc est enim illud verbum quod Dominus ait: »Omnis [Col. 1161B] qui se exaltat humiliabitur, et qui se humiliat exaltabitur (Luc. XVIII, 14).«

»Voluntaria oris mei beneplacita fac, Domine.« Quae sunt ista voluntaria, quae sic placere Domino rogat, nisi illa juramenta quae se vovisse et statuisse modo superius dixit: »Et judicia tua doce me,« quia aliter ea etiam cum juramento custodire non valeo.

»Anima mea in manibus meis semper [(834) 1Kb] .« Similiter autem et beatus Job ait: »Quare lacero carnes meas dentibus meis, et animam porto in manibus meis?« (Job, XIII, 14.) Ille animam suam in manibus portat, qui bonis operibus eam Domino repraesentat. Semper sit anima nostra in manibus nostris, ut nunquam ejus obliviscamur, et nunquam [Col. 1161C] eam cadere patiamur; »et legem tuam non sum oblitus.« Non habent animam suam secum, qui legem Dei obliviscuntur. Qui vero eam prae manibus habent, legis Dei oblivisci non possunt.

»Posuerunt peccatores laqueos mihi, et a mandatis tuis non erravi.« Si legem Dei oblitus fuisset, inter peccatorum laqueos, mandata Dei custodire non potuisset.

»Haereditate acquisivi testimonia tua in aeternum.« Si quasi aliena, sibique accommodata Dei testimonia habuisset, nequaquam ea in sempiternum habere potuisset, sed quia jure haereditario acquisita sunt, ideo ea mittere non timet. Hinc est autem, quod haec littera, a qua isti versus incipiunt, [Col. 1161D] sempiternum interpretatur. »Quia exsultatio cordis mei sunt.« Illis igitur testimonia Dei haereditaria sunt, qui ea cum exsultatione custodiunt, ab aliis vero facile dilabuntur.

»Inclinavi cor meum ad faciendas justificationes tuas in aeternum.« Et hoc quare? propter retributionem, quam me pro hoc facto habere non dubito. In aeternum Dei justificationes se facere promittit, [Col. 1162A] quia in aeternum haereditatem eas acquisivit.

561 SAMECH adjutorium interpretatur; unde et hic dicitur: »Adjutor et susceptor meus es tu. Adjuva me, et salvus ero.« Et illi quidem hoc adjutorium habebunt qui hanc doctrinam et hanc legem custodiunt.

»Iniquos odio habui, et legem tuam dilexi.« Ille diligit legem qui legis mandata observat. Praecipit autem lex, sicut Dominus ait: »Ut diligas amicum tuum, et odio habeas inimicum tuum (Matth. V, 43).« Sed alia lex econtra dicit: »Diligite inimicos vestros (ibid.).« Diligamus ergo homines iniquos secundum naturam, sed non diligamus secundum vitium quod operantur, et sic utrumque facere poterimus, et legem diligere et iniquos odio habere.

[Col. 1162B] »Adjutor et susceptor meus es tu, et in verbo tuo speravi.« Igitur significat littera »Samech,« quia illorum adjutor est Dominus qui in verbo ejus sperant, et promissiones firmissime exspectant.

»Declinate a me, maligni.« Quare? »Et scrutabor mandata Dei mei.« Quia illa diligo, vos autem odio habeo. Isti sunt illi iniqui de quibus modo dixit: »Iniquos odio habui;« qui, nisi ab eo recesserint et declinaverint, legem Dei scrutari non valet: »Corrumpunt enim bonos mores colloquia prava (I Cor. XV, 33).«

»Suscipe me secundum eloquium tuum et vivam.«---»Omnis, qui venit ad me, dicit Dominus, non ejiciam foras (Joan. VI, 37).« Soli autem illi vivunt qui a Domino suscipiuntur. »Et ne confundas [Col. 1162C] me ab exspectatione mea.« Illi confundentur ab exspectatione sua quibus in judicio janua claudetur, et a Domino dicetur: »Amen dico vobis, nescio vos (Matth. XXV, 12).«

»Adjuva me, et salvus ero, et meditabor in tuis justificationibus semper.« Deus est, qui operatur in nobis et velle et posse (Philip. II, 13), et sine ejus adjutorio nihil boni facere possumus [(835) 1Kb] .

»Sprevisti omnes discedentes a justificationibus tuis, quia injusta cogitatio eorum.« Injusta et omnino iniqua est cogitatio illorum, qui ita recedunt a mandatis Domini, quibus homines justificantur, ut ulterius ad ea per poenitentiam non revertantur.

[Col. 1162D] »Praevaricantes reputavi omnes peccatores terrae.« Omnes homines in Adam praevaricatores facti sunt [(836) 1Kb] ; qui, legem sibi impositam transgrediens, ad arborem sibi interdictam accessit. In illa utique praevaricatione pereunt quicunque Christi sanguine non sunt redempti [(837) 1Kb] . Qui vero redempti sunt, nisi legem sibi datam custodiant, praevaricatores fiunt. Omnes igitur peccatores, praevaricatores esse [Col. 1163A] non dubium est. »Ideo dilexi testimonia tua.« Ipsa enim sunt in quibus homines praevaricatores fiunt, et per quae a peccato praevaricationis liberantur.

»Infige timore tuo carnes meas.« Ut tui timoris gladio vulneratae carnis concupiscentiis non moveantur.

»A mandatis enim tuis timui.« Tua mandata me docuerunt et intelligere fecerunt quam magnum peccatum sit carnis voluptatibus agitari.

AIN fons, sive oculus interpretatur. Est igitur haec doctrina et fons vivus, quo animae satiantur, et clarissimus oculus, quo illuminantur. Qui de hoc fonte non bibunt, semper sitiunt, et qui hoc oculo non illuminantur, nunquam de erroris tenebris liberantur.

[Col. 1163B] »Feci judicium et justitiam, ne tradas me persequentibus me.«---»Eadem mensura; qua mensi fueritis, dicit Dominus, remetietur vobis (Matth. VII, 2).« Qui igitur rectum judicium et justitiam fecit, non est ei timendum, ut persecutoribus suis in judicio tradatur. Isti persecutores maligni spiritus sunt, quibus qui traditus fuerit, non dimittetur usque ad novissimum quadrantem.

»Elige servum tuum in bonum, ut non calumnientur me superbi [(838) 1Kb] .« De illa electione loquitur quae in judicio fiet, quando agni ponentur a dextris, haedi vero a sinistris. Elige, inquit, servum tuum, et pone me in partem bonam, ut non calumnientur me illi superbi, qui nec tibiipsi aliquando humiliari voluerunt.

[Col. 1163C] »Oculi mei defecerunt in salutare tuum, et justificationes tuas doce me.« Haec verba ineffabilis desiderii indicia sunt. Sed deficiunt oculi nostri in utraque contemplatione, 562 quia neque Salvatorem nostrum, neque ejus eloquia perfecte in hac vita comprehendere valemus.

»Fac cum servo tuo misericordiam tuam, et justificationes tuas doce me.« Hanc, inquit, misericordiam mihi facias, ut illo fonte et illo oculo, de quibus modo superius dixi, me reficere et illuminare digneris.

»Servus sum ego, da mihi intellectum et sciam testimonia tua.« Illi soli debet dari intellectus, qui se servum esse cognoscit et Domini sui mandata [Col. 1163D] offendere timet. Si non servaverit, damnabilis erit, quae sine intellectu servare non poterit.

»Tempus faciendi, Domine, dissipaverunt legem tuam.« Nunc, inquit, est tempus faciendi quod postulo, quia nunc maxime intellectus necessarius est, quando contra veritatem haeretici pugnant. Hoc est enim quod dicit: »dissipaverunt legem tuam.«

»Ideo dilexi mandata tua super aurum et topazion.« In metallis aurum, et in gemmis topazion pretiosius est. Ideo, inquit, dilexi mandata tua super omnia, quae hoc in mundo desiderari possunt; quia servus tuus ego sum, et tibi per omnia placere, et [Col. 1164A] voluntatem tuam facere concupisco. »Propterea similiter ad omnia mandata tua facienda dirigebar,« et propterea »omnem viam iniquitatis odio habui.« Bonus servus, qui Domini sui voluntati concordans, hoc diligit quod ipse: hoc odit quod ipsum odisse cognoscit.

PHE interpretatur os, de quo in sequentibus dicitur. »Os meum aperui, et attraxi spiritum.« Docet nos ista littera ut os aperiamus, et hanc doctrinam tam sanctam et perfectam suscipiamus, memoriae commendemus et in cordis habitaculo reponamus.

»Mirabilia testimonia tua, Domine, ideo scrutata est ea anima mea.« Magnum et perfectum os habet iste qui ita loquitur. Mirabilia quidem sunt testimonia Dei, quia tam alta sunt, ut humano ingenio [Col. 1164B] intelligi non valeant; tam vera ut nemo eis resistere possit; tantae efficaciae, ut a morte animam liberent, et ad vitam perducant aeternam. »Ideo scrutata est ea anima mea.« Quae enim scientia tam perfecta est, ut cum magno desiderio perscrutanda sit.

»Declaratio sermonum tuorum illuminat me, et intellectum dat parvulis.« Et me, inquit Ecclesia, illuminat declaratio, et expositio sermonum tuorum, et parvulis, qui in me sunt, tribuit intellectum. Talis est igitur haec doctrina, ut pro capacitate utentium, et majoribus, et minoribus idonea sit.

»Os meum aperui, et attraxi spiritum.« Os videlicet interioris hominis aperuit, et spiritum sapientiae et intellectus Domino largiente suscepit. »Quia [Col. 1164C] mandata tua desiderabam.« Illis igitur datur sapientia qui mundo corde eam desiderant. Unde et Jacobus apostolus ait: »Si quis indiget sapientia, postulet a Domino, qui dat omnibus affluenter, et non improperat, et dabitur ei (Jac. I, 5).«

»Aspice in me, et miserere mei secundum judicium diligentium nomen tuum.« Secundum judicium, inquit, et testimonium apostolorum et prophetarum diligentium te. Aspice in me, et miserere mei, et illam misericordiam mihi facias quam per eos mihi facere promisisti.

»Gressus meos dirige secundum eloquium tuum, et non dominetur mei omnis injustitia.« Hoc est enim quod alibi dicitur: »A Domino gressus hominis [Col. 1164D] diriguntur, et viam ejus cupit nimis (Psal. XXXVI, 23).« Et alibi: »Illuminare his qui in tenebris sedent: ad dirigendos pedes nostros in viam pacis (Luc. I, 79).« Ubi autem gressus mentis directi sunt, ibi injustitia dominari non potest.

»Redime me a calumniis hominum, ut custodiam mandata tua.« Multae sunt calumniae hominum quibus injuste sanctis calumniantur et quiescere non permitiunt, et ideo ea diligentia, qua debent, Dei mandata custodire non possunt.

»Faciem tuam illumina super servum tuum.« Tunc faciem suam super nos Dominus illuminat, [Col. 1165A] quando laetam faciem nobis ostendit, pellendo adversa et prospera tribuendo. »Et doce me justificationes tuas.« Nunquam legis et mandatorum obliviscitur, sed pene in unoquoque versu legis scientiam sibi dari exoptat.

»Exitus aquarum transierunt oculi mei, quia non custodierunt legem tuam.« Quanta viri perfectio, qui lacrymarum inundatione aquarum exitus se transisse dicit, quia legem Domini, sicut voluit, custodire non potuit!

563 SADE justitia interpretatur, de qua dicitur: »Justitia tua, justitia in aeternum, et lex tua veritas.« Haec igitur littera ad justitiam nos invitat, cujus virtus non modica in hujus psalmi doctrina continetur.

[Col. 1165B] »Justus es, Domine, et rectum judicium tuum.« Ideo Dominus justitiam diligit, et ideo nos haec littera ad justitiam provocat, quia justus est, et omne ejus judicium rectum est, quem sicut Dominum, et magistrum per omnia et in omnibus imitari debemus.

»Mandasti justitiam testimonia tua, et veritatem tuam nimis.« Quia enim justus est Dominus, ideo justitiam, et testimonia sua, et veritatem suam nimis custodiri praecepit. Nimis quidem, quia in eorum observatione ipsa vita postponenda est. Dicitur nimis, non ad justitiae contemplationem, sed ad hominum opinionem.

»Tabescere me fecit zelus domus tuae [(839) 1Kb] , quia [Col. 1165C] obliti sunt verba tua inimici tui.« Tale est et illud, quod alibi dicitur: »Zelus domus tuae comedit me (Psal. LXVIII, 10).« Nimio dolore se defecisse ostendit, quia domum Dei ab haereticis destrui et dissipari conspexit. Ipsi enim sunt inimici ejus, qui verba Dei et sanum intellectum obliti sunt, et aliter Scripturas exponunt, quam ab antiquis Patribus didicerunt [(840) 1Kb] .

»Ignitum eloquium tuum vehementer, et servus tuus dilexit illud.« Vehementer ignitum est eloquium Dei, quo mentis oculi illuminantur, peccata exuruntur, et ad Dei amorem corda fidelium accenduntur. »Et servus tuus dilexit illud.« Nisi enim dilexisset, pro eo defendendo ad mortem usque non pugnasset.

[Col. 1165D] »Adolescentior sum ego, et contemptus.« Adolescentiorem, quasi dicat, inimici mei me reputant, et puerilem intelligentiam me habere dicunt, et quasi stultus et insipiens contemptus sum ab eis. »Ego autem justificationes tuas non sum oblitus,« sicut illi quorum me oblivio tabescere fecit.

»Justitia tua, justitia in aeternum.« Non est talis, inquit, justitia tua, quae oblivioni tradenda sit, aeterna esse debet, et superari non potest. Unde et [Col. 1166A] subditur: »Et lex tua veritas.« Veritas autem a mendacio superari non potest. Pro hac autem justitia tua, quam tanta instantia tenere et defendere studui, »tribulatio et angustiae invenerunt me.« Et tu quid fecisti? »Mandata autem tua meditatio mea est.« Si enim a sola justitia, quam praedicabant sancti Dei cessare voluissent, illas tantas tribulationes et angustias passi non fuissent.

»Aequitas testimonia tua in aeternum.« Egregie testimonia Dei non aequa esse, et ipsam potius aequitatem esse dicit, ut se justissime, et non sine causa pro eis pugnasse ostendat.

»Intellectum da mihi, et vivam.« Solum intellectum postulat, et in ipso vitam suam esse confirmat; quo videlicet intellectu, et testimonia Dei contra inimicos [Col. 1166B] defendere, et ipsos inimicos expugnare valeat.

COPH interpretatur vocatio. Haec littera monet nos semper vocare, et sine intermissione clamare ad Dominum, sicut sequentia manifestant, ut in omnibus necessitatibus nostris nobis subveniat, et a nostris persecutoribus nos eripiat.

»Clamavi in toto corde meo, exaudi me, Domine.« Sic igitur clamet qui exaudiri desiderat; non voce, sed corde clamet, quia non ad vocem, sed ad cor respicit Deus. In vanum extolletur vox, nisi ex corde procedat oratio. »Justificationes tuas requiram.« Et haec quidem causa non minima est exaudiendae orationis.

»Clamavi ad te, et salvum me fac, ut custodiam [Col. 1166C] mandata tua.« Neque enim aliter ejus mandata custodire valemus, nisi ipse nos protegat, et salvos faciat, et a vitiorum et daemoniorum infestatione defendat.

»Praeveni in maturitate, et clamavi, et in verbo tuo speravi.« Maturitas pro congruo ponitur et opportuno. »Omnia tempus habent (Eccle. III, 1).« Et de arbore iila nobilissima dicitur: quia »dabit fructum suum in tempore suo (Psal. I, 3).« Clamat igitur in maturitate, quia tunc clamat, quando clamare oportet, et sic clamat, sicut oportet. Et qui ita clamat in verbo et promissione Dei firmissime sperare potest. Unde et sequitur: 564 »Et in verbo tuo speravi.«

[Col. 1166D] »Praevenerunt oculi mei ad te diluculo, ut meditarer eloquia tua.« Diluculo, inquit, summo mane, nocte transacta, erroris et tenebrarum obscuritate fugata, veni ad meditandum eloquia tua, ut sic ad te et ad tui cognitionem pertingere possem. Qui lucem videre vult, de tenebris eum exire oportet.

»Vocem meam, exaudi, Domine, secundum misericordiam tuam, et secundum judicium tuum [Col. 1167A] vivifica me.« Non ex meritis, sed ex misericordia exaudiri se postulat, et secundum ejus judicium justificari quaerit, qui solis poenitentibus misericordiam facit.

»Appropinquarunt persequentes me iniquitati: a lege autem tua longe facti sunt.« Mihi, inquit, appropinquarunt iniqui, ut me perderent et deciperent, sed a lege tua longe facti sunt, cui per omnia contradicunt.

»Prope es tu, Domine.« Illi, inquit, a lege tua longe sunt, quia in errore et falsitate sunt; sed tu, Domine, prope es, quia ibi es, qui veritas es. Unde et subditur: »Et omnia mandata tua veritas.« Omnia mandata Dei vera sunt, quia ab ipsa veritate composita sunt.

[Col. 1167B] »Initio cognovi de testimoniis tuis, quia in aeternum fundasti ea.« Initium Christus est, qui de seipso ait: »Ego principium, qui loquor vobis (Joan. VIII, 25).« Sed Christus hoc dicit de testimoniis suis, et de verbis suis: quia »coelum et terra transibunt, verba autem mea non transibunt (Luc. XXI, 33).« Ab ipso ergo initio cognovimus et edocti sumus, quia testimonia ejus in aeternum fundata sunt. Stulti igitur sunt, qui ea dissipare et destruere conantur.

Res caput interpretatur. Hoc est illud caput sive principium de quo alibi dicitur: »In capite libri scriptum est de me (Psal. XXXIX, 9).« De hoc et in sequentibus dicitur. »Principium verborum tuorum veritas.« Hoc igitur principium Christus est, a quo [Col. 1167C] haec omnia mandata suscepimus. Haec itaque littera jubet semper ad caput respicere, et capitis reverentia omnia haec mandata fideliter custodire.

»Vide humilitatem meam, et eripe me, quia legem meam non sum oblitus.« Vide, inquit, hanc humilitatem et afflictionem meam, et eripe me, quia multi sunt persequentes me et tribulantes me. Ego tamen legem tuam non sum oblitus, pro qua omnes istas sustineo passiones et humiliationes.

»Judica judicium meum, et redime me.« Judicium suum, quo injuste ab iniquis judicatus et damnatus est, judicari et vindicari rogat, et se de illorum impia servitute redimi et liberari postulat. »Propter eloquium tuum vivifica me.« Hoc est illud eloquium, quod Dominus ait: »Si quis sermonem [Col. 1167D] meum servabit, mortem non videbit in aeternum (Joan. VIII, 51).«

»Longe est a peccatoribus salus, quia justificationes tuas non exquisierunt.« Boni, inquit, ideo salvantur et vivificantur, quia eloquia Domini exquirunt et custodiunt; quod quia mali facere negligunt, ideo longe est a peccatoribus salus.

»Misericordiae tuae multae nimis, Domine, secundum judicium tuum vivifica me.« Hoc est illud judicium misericordiae plenum, quo Dominus ait: »Si dimiseritis hominibus peccata eorum, et Pater vester dimittet vobis peccata vestra (Matth. VI, 14).« [Col. 1168A] Itemque: »Dimittite, et dimittetur vobis (Luc. VI, 37).«

»Multi persequentes me, et tribulantes me.« Ego autem, sicut ipse scis, »a testimoniis tuis non declinavi,« neque inter ipsa tormenta te confiteri et laudare cessavi.

»Vidi non servantes pactum, et tabescebam, quia eloquia tua non custodierunt.« Hoc de Judaeis, vel de Christianis timore mortis Dominum negantibus dicit, quia inde multum dolebat et tabescebat, quod pactum non observabant, et eloquia Domini non custodiebant. Quibus Dominus ait: »Nolite timere eos qui occidunt corpus (Matth. X, 28);« quia »post haec non habent ultra quid faciant (Luc. XII, 5).«

»Vide quia mandata tua dilexi, Domine, in tua [Col. 1168B] misericordia vivifica me.« Notandum est quod homo tantae perfectionis, quasi de futuris pertimescens, semper misericordiam petit.

»Principium verborum tuorum veritas.« Omnia, inquit, mandata tua dilexi, quorum principium veritas est, ex quo fonte ejusdem puritatis omnia deducuntur. Et ideo »in aeternum manent omnia judicia justitiae tuae.« Si vera non essent, in aeternum manere non possent; cum omnia falsa cito deficiant et pereant, nihilque diu durabile sit, quod a veritate recedit.

565 SIN dentes interpretatur. Tyranni, et haeretici dentes diaboli sunt, qui sanctos decipere et devorare nituntur, de quibus alibi dicitur: »Quia comederunt Jacob, et locum ejus desolaverunt (Psal. [Col. 1168C] LXXVIII, 7).« Et de quibus similiter hoc in loco Ecclesia dicit:

»Principes persecuti sunt me gratis, et a verbis tuis formidavit cor meum [(841) 1Kb] .« Gratis quidem hoc faciebant, quia nulla justa causa erat, quod hoc facere debuissent. Unde et Dominus Judaeis in Evangelio dicit: »Quia odio habuerunt me gratis (Joan. XV, 25).«---»Et a verbis tuis formidavit cor meum.« Non illos tantum, inquit, timebam, quantum ne te offenderem, et timore perterritus in verba tua peccarem.

»Laetabor ego super eloquia tua, sicut qui invenit spolia multa.« Pro spoliis computat eloquia Dei, quae hostibus devictis retinere et defendere [Col. 1168D] potuit.

»Iniquitatem odio habui, et abominatus sum, legem autem tuam dilexi.« Non iniquos, qui me crudeliter persequebantur, sed eorum iniquitatem odio habui, et abominatus sum, ut gratis, et sine causa hoc fecisse intelligantur. »Legem autem tuam dilexi,« pro qua meipsum tradere non dubitavi.

»Septies in die laudem dixi tibi.« Finitum pro infinito posuit, et tale est ac si diceret: Quoties me in die tentaverunt, toties me paratum ad laudes tuas praedicandas et confitendas invenerunt. Et hoc est quod dicit: »Super judicia justitiae tuae.« Ad quid enim hae laudes pertinebant, nisi ad judicia [Col. 1169A] justitiae Dei? Hinc autem consuetudo inolevit ut septies in die Ecclesia laudes Domino cantet.

»Pax multa diligentibus nomen tuum, Domine.« Multam pacem habet, qui ipsos suos diligit inimicos. Unde Apostolus ait: »Si fieri potest, quod in vobis est, cum omnibus hominibus pacem habentes (Rom. XII, 18).«---»Et non est illis scandalum.«---»Beatus est, inquit Dominus, qui non fuerit scandalizatus in me (Luc. VII, 23).« Scandalum esset eis si murmurassent, et patienter omnia non sustinuissent [(842) 1Kb] .

»Exspectabam salutare tuum, Domine.« Ideo, inquit, inter ipsa tormenta non scandalizabar, quia salutem tuam exspectabam, quam mihi futuram esse non dubitabam. Et idcirco »mandata tua dilexi;« [Col. 1169B] quae nunquam mihi mentita sunt, et in omnibus vera esse probavi. Unde adhuc subditur:

»Custodivit anima mea testimonia tua, et dilexit ea vehementer.« Et hoc ipsum repetit adhuc: Servavi mandata tua, et testimonia tua.« Quod tu ipse melius nosti. Unde hoc? »Quia omnes viae meae in conspectu tuo.«

TAU signum vel consummatio, sicut in principio hujus psalmi dictum est, interpretatur. Et quia ibi expositum est, ut iterum exponatur necesse non videtur. »Appropinquet oratio mea in conspectu tuo, Domine, secundum eloquium tuum da mihi intellectum.« Hoc est illud eloquium, quod alibi dicit: »Intellectum tibi dabo, et instruam te (Psal. XXXI, 8).« Rogat igitur, ut intellectum sibi det, sicut ei se daturum esse promisit.

»Intret postulatio mea in conspectu tuo, Domine, secundum eloquium tuum eripe me.« Et hoc est similiter quod Dominus ait: »Non vos deseram, neque derelinquam (Joan. XIV, 18).« Et: »Ecce ego vobiscum sum omnibus diebus usque ad consummationem saeculi (Matth. XXVIII, 20).« Itemque: »Invoca me, inquit, in die tribulationis tuae, eripiam te, et magnificabis me (Psal. XLIX, 15).«

»Eructabunt labia mea hymnum, cum docueris me justificationes tuas.« Ideo rogavit ut intellectum sibi daret, quia ejus justificationes plenissime eructare et praedicare desiderat.

»Pronuntiabit lingua mea eloquia tua.« Et hoc [Col. 1169D] omnibus nuntiabo, quia omnia eloquia tua et omnia mandata tua justa, et sancta, et aequa sunt, et nihil erit quod ab eorum laudibus me terrere possit.

[Col. 1170A] »Fiat manus tua, ut salvum me faciat, quia mandata tua elegi.« Ego, inquit, mandata tua omnibus nuntiare et praedicare elegi; tu solummodo mihi adjutorium praesta, ne mihi praevaleant inimici. Nemo enim est qui dexterae tuae resistere possit.

»Concupivi salutare tuum, Domine, et lex tua meditatio mea est.« Non corporis, sed animae salutem quaerit, quam Dominus suis fidelibus se praecipue daturum esse promisit, dicens eis: »Nolite timere 566 eos qui occidunt corpus, animam autem non possunt occidere (Matth. X, 28).« Unde et alibi dicitur: »Dominus custodit te ab omni malo (Psal. CXX, 7).« Et hoc determinat quomodo custodit. »Custodiet animam tuam Dominus (ibid., 8).« Et hoc est quod ait: »Vivet anima mea, et laudabit [Col. 1170B] te, et judicia tua adjuvabunt me.« Judicia, inquit, tua, quae ego praedico, et lex tua, quae meditatio mea est, ipsa me adjuvabunt, et a cunctis periculis liberabunt.

»Erravi, sicut ovis quae perierat, quaere servum tuum, Domine, quia mandata tua non sum oblitus.« Loquitur Dominus in Evangelio (Luc. XV) de homine, qui habebat centum oves, et relictis nonaginta novem, unam venit quaerere, quae perierat. Inventam autem super humeros imposuit, et ad pascua reportavit; de cujus inventione maximam laetitiam factam fuisse narrat. Haec autem ovis humana natura est, pro qua Dominus in mundum venit, quaesivit, invenit, et adhuc quotidie quaerit et inventam ad coelestia vehit [(843) 1Kb] .



PSALMUS CXIX. CANTICUM GRADUUM.
[Col. 1170C]

Quindecim psalmi sunt, qui Canticum Graduum titulantur [(844) 2Kb] . Prius itaque de ipso numero tractandum est, quare quindecim tantummodo sint. Quinque sunt libri Moysi qui, per triplicem intelligentiam ducti, in quindecim surgunt. Est autem prima intelligentia litteralis, secunda spiritualis, tertia actualis. Prima occidit, secunda vivificat, tertia ad beatitudinem hominem perducit. De tertia namque scriptum est: »Intellectus bonus omnibus facientibus eum (Psal. CX, 10).« Itemque: »Non auditores legis justi sunt, sed factores (Rom. II, 13).« Legere igitur, et audire bonum est: spiritualiter vero [Col. 1170D] intelligere melius est, agere autem quod intelligitur optimum est. Sed quis agat, quod non intelligit? Quis intelligit quod non audivit, nec legit? Sic igitur [Col. 1171A] de littera spiritualis intelligentia oritur, de spirituali vero intelligentia, operatio procedit. In illis enim quinque libris, si isto modo intelligantur, omnis divina et spiritualis intelligentia plenissime continetur. Quindecim igitur psalmi triplicatam, perfectamque scientiam ostendunt. Sed notandum quod non dicitur primus gradus, secundus gradus, vel tertius gradus, sed unusquisque vocatur Canticum Graduum, quasi unusquisque tanti sit, ut per se ad id quo tenditur, ascendentem perducere possit [(845) 1Kb] . Horum autem quindecim psalmorum [(846) 1Kb] , ille qui penultimus est, sanctorum Ecclesiam continet psallentium et dicentium: »Ecce quam bonum, et quam jucundum habitare fratres in unum!« (Psal. CXXXII, 1.) Tales autem erant illi de quibus dicitur: [Col. 1171B] »Multitudinis credentium erat cor unum et anima una; et nemo dicebat aliquid esse suum, sed erant illis omnia communia (Act. IV, 32).« Inde autem uno gradu venientes ad ultimum, seipsos hortantur dicentes: »Ecce nunc benedicite Dominum omnes servi Domini, qui statis in domo Domini, (Psal. CXXXIII, 1).« Narrat autem Propheta, et eosdem ipsos per singulos psalmos loquentes introducit, quomodo mundi conversationem reliquerint, quae impedimenta habuerint, et quid eis veniendo contigerit.

»Ad Dominum cum tribularer clamavi, et exaudivit me.« Aliquis de illa sancta congregatione hoc dicit quod, dum in mundi hujus saeculari conversatione multas tribulationes sustineret, et Deo familiarius [Col. 1171C] adhaerere cupiens, sui desiderii 567 vota complere non posset; tandem intimo corde clamavit ad Dominum, et exauditus est. Quomodo autem clamaverit, audiamus.

»Domine, libera animam meam a labiis iniquis, et a lingua dolosa.« Non solum haeretici, qui eum decipere et ad se trahere conabantur, sed ipsi sui propinqui et amici magnum sibi impedimentum faciebant, qui, ad saeculi voluptates et vanitates eum trahentes, saecularibus implicari volebant. Unde non immerito eorum labia iniqua et linguam dolosam esse dicit, qui suae mentis propositum tam sanctum et utile mutare, et ad mortis praecipitium trahere nitebantur. Ipse vero dum haec scandala sustineret, [Col. 1171D] sibiipsi et animae suae talia loquebatur. »Quid detur tibi, aut quid apponatur tibi ad linguam dolosam?« Quod consilium invenire poteris ad istorum dolos et deceptiones evitandum et repellendum.

»Sagittae potentis acutae cum carbonibus desolatoriis.« Sagittae, inquit, potentis dabuntur tibi; illis te defende, illas eis oppone: dic eis quod Dominus [Col. 1172A] ait: »Qui amat patrem, aut matrem, plus quam me, non est me dignus (Matth. X, 37).« Et: »Qui non accipit crucem suam, et sequitur me, non est me dignus (Luc. XIV, 27).« Et: »Nisi quis reliquerit omnia quae possidet, non potest meus esse discipulus (ibid., 33).« Et: »Si vis perfectus esse, vade, vende omnia quae habes, et sequere me, et habebis thesaurum in coelo (Matth. XIX, 21).« Istae sunt illae sagittae potentis, imo omnipotentis; acutae cum carbonibus S. Spiritus, quibus omnes insidiae, et omnia machinamenta diaboli desolantur.

»Heu me [(847) 1Kb] ! quia incolatus meus prolongatus est: habitavi cum habitantibus Cedar, multum incola fuit anima mea [(848) 1Kb] .« Sic, inquit, liberatus sum ab eis: ego tamen multum doleo, quia tardius [Col. 1172B] feci, et qui tanto tempore cum eis conversatus sum. Quoniam revera habitavi cum habitantibus Cedar, et multum incola, eisque consentiens fuit anima mea. Cedar tenebrae interpretatur. Habitat igitur cum habitantibus Cedar, qui cum talibus commoratur; tenebrae enim sunt isti tales, et tenebrosum principem imitantur.

»Cum his, qui oderunt pacem, eram pacificus.« Non tamen, quod vitiis eorum et iniquitatibus consentirem, eisque prout poteram, multoties non contrairem. Sed dum loquebar illis, et verba salutis nuntiabam, »Impugnabant me gratis.«



PSALMUS CXX. CANTICUM GRADUUM.

[Col. 1172C] »Levavi oculos meos in montes, unde veniet auxilium mihi.« Idem ipse, qui supra, loquitur adhuc. Cum me, inquit, cum aliter a labiis iniquis, et a lingua dolosa defendere possem, levavi oculos meos in montes, respexi ad apostolos, et ad eorum imitatores ut eorum sentirem auxilium, quorum exemplum imitari cupiebam. Et confestim illorum, et Domini auxilium suscipere merui. Et hoc est quod dicit:

»Auxilium meum a Domino, qui fecit coelum et terram. Non det in commotionem pedem tuum, neque obdormiet qui custodit te.« Sibiipsi loquitur, sicut et superius, ubi ait: »Quid detur tibi, aut quid apponatur tibi ad linguam dolosam.« Recitat enim ea quae sibi contigerant, antequam sanctorum jungeretur congregationi. Sic igitur prius seipsum [Col. 1172D] consolabatur, et confortabat, et pedem mentis suae firmum stare optabat, ut ab illo suo voto, sanctoque proposito moveri non posset.

»Ecce non dormitabit, neque obdormiet qui custodit Israel.« Securus, inquit, esto, quia custos tuus semper vigilat, et nunquam suorum obliviscitur; quia nunquam dormiet ille qui custodit Israel: per [Col. 1173A] quem eos intelligamus qui ejus contemplatione delectantur, semperque eum videre desiderant.

»Dominus custodit te, Dominus protectio tua super manum dexterae tuae [(849) 1Kb] .« Satis ostendit, quia quibuscunque modis poterat, confortabat seipsum, ut votum et desiderium suum complere non timeret, cum talem tantumque haberet custodem, protectorem et defensorem.

»Per diem sol non uret te, neque luna per noctem.« Nam et secundum litteram hoc plerumque habent sancti, qui locum secretum et solitarium, solique contemplationi idoneum sibi eligunt, ubi neque solis, neque lunae, neque alicujus rei patiuntur injuriam. Sed per solem Christum intelligimus, qui est justitiae sol a quo omnia illuminantur. Per lunam [Col. 1173B] vero illi significantur qui in tota Ecclesia post solem virtute et miraculis sunt clariores. Et isti quidem judicaturi sunt, quorum praecepto omnes mittentur, in ignem, quicunque in judicio damnabuntur. Per diem et per noctem omne tempus 568 significatur. Nunquam igitur neque sol, neque luna eos exuret, qui Domini faciunt voluntatem, quia nunquam fit, quod per diem et per noctem non fit.

»Dominus custodit te ab omni malo.« Sed ne eo poris afflictionibus hoc intelligere velis, audi quid sequitur: »Custodiet animam tuam Dominus.«

»Dominus custodiat introitum tuum,« in sanctorum congregationem. »Et exitum tuum« de hoc mundo ad coelestia festinantem. »Ex hoc nunc, et usque in saeculum.« Quid est, ex hoc nunc? Ex [Col. 1173C] hoc praesenti tempore, in quo haec facere disponis, si in hac bona voluntate perseveraveris.



PSALMUS CXXI. CANTICUM GRADUUM.

Iste quoque psalmus illorum graduum est, per quos ad summum perfectionis conscenditur.

»Laetatus sum in his quae dicta sunt mihi, in domum Domini ibimus.« Legeram, quasi dicat, in Scripturis utriusque Testamenti, et videram ibi sagittas potentis acutas, cum carbonibus desolatoriis, per quas divinae legis sermones et testimonia significantur. Et valde laetatus sum in his quae dicta sunt mihi, et dixi: Amodo nihil dubito, et certus sum quia in domum Domini ibimus, et sicut optavimus, [Col. 1173D] in sanctorum congregatione habitabimus.

»Stantes erant pedes nostri in atriis tuis, Jerusalem.« Nondum, inquit, veneram in Jerusalem, id est in illam sanctorum congregationem, et jam pedes mei spe certa et desiderio ibi stabant et firmati erant. Tale est illud quod Apostolus adhuc in [Col. 1174A] terris positus dicit: »Nostra conversatio in coelis est (Philip. III, 20).«

»Jerusalem, quae aedificatur ut civitas, cujus participatio ejus in idipsum.« Non loquor inquit, de illa Jerusalem, quae occidit prophetas: sed de illa »quae sic aedificatur, ut civitas, cujus participatio est in idipsum [(850) 1Kb] ;« cujus habitatores et volunt et nolunt idem atque ipsum; quibus omnibus est cor unum, et anima una; de quibus non immerito dicitur: »Ecce quam bonum, et quam jucundum habitare fratres in unum.«

»Illuc enim ascenderunt tribus, tribus Domini, testimonium Israel, ad confitendum nomini tuo, Domine.« Quasi aliquis dicat: Qui sunt illi qui habitant in hac Jerusalem, in qua tantam concordiam [Col. 1174B] esse dicis? Cui ipse: Omnes tribus Domini, omnes viri catholici et religiosi, omnes martyres et confessores, et quicunque Deo fideliter serviunt, hujus civitatis sunt habitatores. Illuc ascendit et testimonium Israel. Ad quid? »Ad confitendum nomini tuo, Domine.« Hoc est illud testimonium, quod filiis Israel in monte Sinai a Domino datum est. Hoc igitur testimonium non Judaei, sed Christiani habent. Illi hoc habent, qui non ad litteram, sed spiritualiter illud intelligunt, et in eo Dominum confitentur, et laudant.

»Quia illic sederunt sedes in judicio, super domum David.« Merito, inquit, illuc ascenderunt tribus Domini, et testimonium Domini, quia illic sederunt et sedent, sedes in judicio praeparatae, sedes [Col. 1174C] illae, quae distributae sunt super domum David. De quibus sedibus ipse Dominus suis discipulis loquitur, dicens: »Vos, qui reliquistis omnia, et secuti estis me, sedebitis super sedes duodecim judicantes duodecim tribus Israel (Matth. XIX, 27).« Sic igitur divisae sunt istae sedes, et sic tota domus David, id est tota Ecclesia, in eas dividitur, ut unusquisque apostolus ibi suam habeat sedem. Usque hodie unusquisque episcopus sedem suam vocat Ecclesiam illam in qua ordinatus est.

»Rogate quae ad pacem sunt Jerusalem [(851) 1Kb] .« Omnes, inquit, qui in Jerusalem habitatis, et quicunque haec verba auditis, rogate pro his quae pertinent ad pacem Jerusalem; quia sine pace impossibile [Col. 1174D] est placere Deo. Et dicite: sit »abundantia diligentibus te,« sit abundantia totius felicitatis, ut qui de tua pace laetantur ipsi quoque perpetua pace perfruantur. Unde et subditur:

»Fiat pax in virtute tua, et abundantia in turribus tuis.« Fiat, inquit, pax in virtute tua, ut quod [Col. 1175A] a nobis habere non possumus, tuis meritis obtineamus. Et 569 sit abundantia in turribus tuis; per quas pastores et rectores Ecclesiae significantur, quibus tota civitas defenditur et custoditur. Tanta abundantia est istis necessaria, quae aliis omnibus sufficere valeat.

»Propter fratres meos, et proximos meos, loquebar pacem de te.« Isti sunt illi fratres qui dicunt: »Ecce quam bonum et quam jucundum habitare fratres in unum!« Pro quibus semper orandum est, ut in illa pace et concordia perpetuo perseverent.

»Et propter domum Domini Dei mei,« quae ex tuis lapidibus aedificatur, »quaesivi bona tibi.« Unde et alibi dicitur: »Benigne fac, Domine, in bona [Col. 1175B] voluntate tua Sion, ut aedificentur muri Jerusalem (Psal. L, 20).«



PSALMUS CXXII. CANTICUM GRADUUM.

»Ad te levavi oculos meos, qui habitas in coelis.« Habitatio Dei, et in conventu angelorum, et in Ecclesia est, quae per coelum significatur. Unde et alibi dicitur: »Tu autem in sancto habitas, laus Israel (Psal. XXI, 4).« Ad te, inquit, levavi oculos mentis meae, ad te venire et te videre desiderans: qui in coelo habitas, qui turpia et inhonesta fugis, cui pulchra et nitida placent.

»Ecce sicut oculi servorum in manibus dominorum suorum, et sicut oculi ancillae in manibus dominae suae, ita oculi nostri ad Dominum Deum [Col. 1175C] nostrum donec misereatur nobis.« Respiciunt servi et ancillae ad manus dominorum dominarumque suarum, ut vel necessaria suscipiant ab eis, vel si flagellantur liberentur ab eis. Ita et nos ad Dominum semper respicere debemus, ut et necessaria nobis subministret, et a cunctis periculis et adversitatibus liberet.

»Miserere nobis, Domine, miserere nobis, quia multum repleti sumus contemptione.« Non solum ab aliis, sed ab ipsis quoque Christianis perversis et superbis, servi Dei multoties contemptui habentur, quia illorum vita a vita illorum dissimilis est, et quia mundi sapientiam fugiunt, quae apud Deum stultitia est.

[Col. 1175D] »Et multum repleta est anima nostra.« Unde? Opprobriis divitum, et superborum despectionibus [(852) 1Kb] .« Isti enim sunt qui eos praecipue despiciunt et irrident, quoniam et divitias fugiunt, et nimia humilitate se cunctis subjiciunt. Sed haec despectio, et hoc opprobrium retorquebitur in illos, quia prope est ut divites pauperes fiant, et superborum colla humiles premant, quia sicut scriptum est: »Deponit Dominus potentes de sede, et exaltat humiles (Luc. I, 52).«



PSALMUS CXXIII. CANTICUM GRADUUM.
[Col. 1176A]

»Nisi quia Deus [(853) 1Kb] erat in nobis, dicat nunc Israel, nisi quia Dominus erat in nobis, dum insurgerent homines in nos, forsitan vivos deglutissent nos.« Nunc, inquit, sancti in unum congregati, quibus est cor unum et anima una, recordentur pristinae suae conversationis, et de quantis periculis eos Dominus liberaverit, et dicant: Nisi quia Dominus liberavit nos, proximi fuimus morti et perditioni. Bene autem Israel isti vocantur qui in Dei visione et contemplatione tanto affectu et desiderio delectantur. Vivi autem deglutiuntur qui, nisi temporaliter moriantur, a Deo separati in aeternum morientur. Unde adhuc subditur:

[Col. 1176B] »Dum irasceretur animus eorum adversus nos, forsitan velut aqua absorbuissent nos.« Qui ita absorbentur, non anima, sed corpore pereunt. Sic enim absorpti sunt omnes martyres, qui, si veritatem negare voluissent, absorpti utique non fuissent. Sed quia Dominus praesens aderat, sic isti liberati sunt, ut neque corporis, neque animae jacturam sustinerent.

»Torrentem pertransivit anima nostra, forsitan pertransisset anima nostra aquam intolerabilem [(854) 1Kb] .« Nota quod dicit, anima nostra, quasi multorum una sit anima, quia de illis est quibus est cor unum, et anima una. Torrentem se pertransisse dicit, per quem duram et repentinam passionem, sed tolerabilem ostendit. Quae si etiam intolerabilis fuisset, [Col. 1176C] ipsi tamen cum adjutorio Dei, viriliter eam pertransissent

»Benedictus Dominus qui non dedit nos in captionem dentibus eorum.« Et hoc ostendit. Anima nostra sicut passer erepta 570 est de laqueo venantium.« Et hoc quomodo? »Laqueus contritus est, et nos liberati sumus.« Cujus adjutorio? »Adjutorium nostrum in nomine Domini, qui fecit coelum et terram.« His verbis aperte demonstrat, et deceptionum retia circumposita fuisse, et se in ipsa retia incidisse, et vel signis, vel rationibus retia rupisse, et ita se cum Dei adjutorio evasisse. Sed notandum quod apostoli in mari, maligni vero spiritus in aere retia ponunt. Ipsi enim [Col. 1176D] sunt de quibus Apostolus ait: »Quia non est nobis colluctatio adversus carnem et sanguinem, sed adversus principes et potestates, adversus mundi rectores tenebrarum harum, contra spiritualia nequitiae in coelestibus (Ephes. VI, 12).«



PSALMUS CXXIV. CANTICUM GRADUUM.

»Qui confidunt in Domino sicut mons Sion, non commovebitur in aeternum qui habitat in Jerusalem.« Mons Sion munitissimus fuit locus in Jerusalem [Col. 1177A] salem ad totius civitatis custodiam aedificatus; per quem apostoli et caeteri Ecclesiae custodes et defensores significantur. Sicut, inquit, mons Sion, ille videlicet mons Sion, qui habitat in Jerusalem, per quem modo aliquem sanctorum coetum significari diximus; non commovebitur, neque ab ea separabitur in aeternum: ita et omnes illi qui confidunt in Domino, non commovebuntur in aeternum, neque ab ea sanctorum congregatione dividentur, ubi est cor unum et anima una. Sive enim in terra, sive in coelo sint, omnes simul erunt, omnes ejusdem civitatis cives et habitatores erunt, et omnes sine fine gaudebunt [(855) 1Kb] .

»Montes in circuitu ejus.« Non timeat, inquit, Jerusalem, non timeat sanctorum et pacificorum [Col. 1177B] congregatio, quia montes sunt in circuitu ejus, qui eam protegunt atque defendunt. Et non solum montes, sed ipse »Dominus vigilat in circuitu populi sui, ex hoc nunc et usque in saeculum,« secundum promissionem suam, qua suis discipulis ait: »Ego vobiscum sum omnibus diebus usque ad consummationem saeculi (Matth. XXVIII, 20).« Securi igitur maneant, qui non solum angelorum et apostolorum, sed ipsius quoque Domini custodia muniuntur. Et unde hoc probas?

»Quia non derelinquet Dominus virgam peccatorum super sortem justorum.« Et hoc ideo, »ut non extendant justi ad iniquitatem manus suas.« Sic Dominus defendit sanctos suos, et ea custodia confirmat, ut quamvis multoties peccatores in corpore [Col. 1177C] saeviant, animam tamen superare non possunt. Virgam quoque ipsam Dominus avertit, et non quantum volunt, sanctos suos, eos flagellare permittit. Sors enim justorum Ecclesia dicitur, quia ipsa est, quam sibi in partem elegit.

»Benefac, Domine, bonis et rectis corde.« Quid est benefac, nisi libera, protege, custodi, virgam peccatorum averte, et retine manus eorum, ne ad iniquitatem eam extendant.

»Declinantes autem ad obligationem adducet Dominus cum operantibus iniquitatem.«---»Nemo militans Deo, dicit Apostolus, implicat se negotiis saecularibus, ut placeat ei, qui se probavit (II Tim. II, 4).« Multae sunt obligationes diaboli quibus homines [Col. 1177D] ligat et trahit. Et valde timendum est quod hic dicitur, quoniam qui ad tales obligationes declinant simul cum operantibus iniquitatem ad supplicia ducentur aeterna. Et tunc quidem ducentur, quando pax aeterna et indeficiens veniet supra Israel. Hoc audiant monachi et qui saeculum reliquerunt, et quam bonum et quam jucundum sit fratres habitare in unum didicerunt, iterum ad saeculi negotia declinare non optent.



571 PSALMUS CXXV. CANTICUM GRADUUM.

»In convertendo Dominus captivitatem Sion, [Col. 1178A] facti sumus sicut consolati.« Praedicit Propheta in hoc psalmo, quod dixerunt Judaei revertentis de captivitate sua; et hoc similiter, quod dixerunt Christiani, quando ipsi quoque de sua captivitate reversi sunt. Dicunt Judaei: Dum converteret Dominus captivitatem Sion, et de Babyloniae captivitate nos in patriam revocaret, »facti sumus sicut consolati.« Et tunc quidem »repletum est gaudio os nostrum, et lingua nostra exsultatione.« Non ex toto consolati, sed quasi consolati facti sunt, quia quamvis in patria habitarent, nondum tamen libertati redditi erant, sed adhuc sub Babyloniae tenebantur potestate. Magno tamen gaudio et exsultatione repleti sunt, cum et templum reaedificari, et civitatem restaurari viderent, et unusquisque, quod multum [Col. 1178B] optaverat, maneret sub vite sua et sub ficu sua. Nunc autem quid de Christianorum quoque captivitate Propheta dicat, audiamus.

»Tunc, inquit, dicent inter gentes: Magnificavit Dominus facere cum illis: magnificavit Dominus facere nobiscum, facti sumus laetantes. Converte, Domine, captivitatem nostram, sicut torrens in austro.« Usque ad tempora Constantini imperatoris ubicunque inter gentes Christiani erant, sub dura paganorum servitute premebantur. Et tunc quidem dicebant hoc, quod Propheta eos dicturos esse praedixerat. Et hoc est quod sequitur: »Magnificavit Dominus facere cum illis,« cum Judaeis videlicet, quos inter inimicos custodivit, et tandem de captivitate liberavit. »Magnificavit Dominus« similiter [Col. 1178C] »facere nobiscum;« unde nos quoque »facti sumus laetantes,« et non minus quam illi gaudio et exsultatione repleti sumus. Adhuc tantum unum restat, quod rogamus; et velociter fiat. Et quod est illud? Ut nostra quoque captivitas convertatur. Et majora quidem fecit Dominus cum Christianis in captivitate sua, quam cum Judaeis in sua; quia multa signa et miracula per eos tunc operatus est, quod per illos fecisse non legitur. Auster autem ventus est pluvialis, et torrentes desiccatos aquis implet et currere facit. Sic igitur factum est in captivitate, quando magno agmine, quasi pleno flumine, omnes captivi ad propria remeabant. Legimus quod tempore praedicti principis omnes sancti cum magno [Col. 1178D] honore de exsilio reversi sunt.

»Qui seminant in lacrymis, in gaudio metent: euntes ibant et flebant mittentes semina sua.«--- »Beati qui lugent, quoniam ipsi consolabuntur (Matth. V, 5).« Seminabant et flebant, praedicabant et lugebant, et non solum pro bonis, sed pro ipsis quoque persecutoribus suis plorabant et orabant. Et idcirco cum gaudio metent, quia omnes illos, quos flendo et patiendo converterunt, cum gaudio in judicio Domino praesentabunt. Unde et subditur:

»Venientes autem venient cum exsultatione, portantes manipulos suos.« Bene autem dicit, venient, [Col. 1179A] quia in coelis sunt, et inde venturi sunt, et quot animas unusquisque convertit, tot manipulos Domino offert.



PSALMUS CXXVI. CANTICUM GRADUUM.

»Nisi Dominus aedificaverit domum, in vanum laborant, qui aedificant eam. Nisi Dominus custodierit civitatem, in vanum vigilant, qui custodiunt eam.« Hinc est enim, quod discipulis suis Dominus ait: quia »sine me nihil potestis facere (Joan. XV, 5).« Unde et Apostolus dicit: »Neque qui plantat est aliquid, neque qui rigat, sed qui incrementum dat, Deus (I Cor. III, 7).« Nihil enim proficit praedicatio, nisi Spiritus sanctus interius operetur [(856) 1Kb] .

[Col. 1179B] »Vanum est vobis ante lucem surgere, surgite postquam sederitis, qui manducatis panem doloris.« Contra haereticos loquitur, omnesque falsos praedicatores de quibus in Evangelio Dominus ait: »Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces (Matth. VII, 15).« Et Apostolus: »Multi, inquit, ambulant, de quibus dicebam vobis, nunc autem et flens dico, inimicos crucis Christi, quorum finis interitus, quorum, Deus venter est (Philip. III, 18).« Isti sunt, qui surgunt ante lucem et manducant panem doloris. Sed vanum est illis ante lucem surgere, quia caeci sunt et duces caecorum. Ante lucem quidem surgunt, qui antequam illuminentur et doceantur, praedicare et docere incipiunt. Unde subditur;

[Col. 1179C] »Surgite postquam sederitis.« Prius, inquit, sedete, prius discipuli estote, prius divinae legis magistros audite, et non panem doloris et erroris, sed cibum spiritualem, et catholicum ab eis suscipite.

572 »Cum dederit dilectis suis somnum, haec est haereditas Domini, filii merces fructus ventris.« Modo, quasi dicat, difficile boni discernuntur a malis, quia et illi et isti praedicant, et illi et isti altaris sacramenta suscipiunt, utrique Deum laudant et benedicunt. Sed tunc haereditas Domini et merces filii, et fructus ventris cognoscetur, quando somnum dilectis suis Dominus dabit. Somnus hoc in loco quietem significat. Hoc igitur erit in judicio, quando a vigiliis et laboribus, [Col. 1179D] quibus servos suos Dominus vigilare praecepit, ad somnum et quietem, et ad perpetuam felicitatem vocabit. Et isti quidem sunt merces filii, quia hanc mercedem de labore suo Christus suscepit. Isti sunt fructus ventris, quos simul omnes in uno Filio suo unigenito et primogenito beatissima Virgo Maria Domino peperit [(857) 1Kb] .

»Sicut sagittae in manu potentis, ita filii excussorum.« [Col. 1180A] Isti excussi, electi et expulsi, apostoli sunt. Quibus ipse Dominus ait: »Si vos persecuti fuerint in una civitate, fugite in aliam (Matth. X, 23).« Horum autem filii sunt, quicunque eos imitantur: qui vero eos imitantur, tales sunt, quales sagittae in manu potentis. His enim sagittis vitiorum exercitus fugatur, his multitudo daemonum superatur, his vincitur omnis turba haereticorum.

»Beatus vir qui implevit desiderium suum ex ipsis.« Et qui sunt illi qui implent desiderium suum ex ipsis, nisi illi qui libenter eos audiunt, et eorum doctrinam et mandata custodiunt? Tales autem »non confundentur, quando loquentur inimicis suis in porta.« Inimici nostri maligni spiritus sunt, qui in judicio ad accusandum praeparati erunt; [Col. 1180B] quando porta vitae aperietur bonis, et porta mortis aperietur malis. Illi autem tunc confundentur, qui eis resistere non valebunt, per quos illos intelligimus, qui in peccatis perseverantes, ad poenitentiam non redierunt.



PSALMUS CXXVII. CANTICUM GRADUUM.

»Beati omnes qui timent Dominum, qui ambulant in viis ejus.« Illi, inquit, sunt beati, qui non mortem, non rerum temporalium amissionem, non mundi miserias, sed Dominum timent. Hinc est enim quod Dominus ait: »Nolite timere eos qui occidunt corpus, sed potius eum timete qui corpus et animam potest perdere in gehennam (Luc. X, 28).« ---»Beati qui ambulant in viis ejus,« et custodiunt [Col. 1180C] mandata ejus, quia mandata ejus viae sunt, per quas ad eum venire debemus.

»Labores fructuum tuorum manducabis, beatus es, et bene tibi erit.« In alia translatione non fructuum tuorum, sed manuum tuarum habetur. Unde et Apostolus ait: »Laboret unusquisque manibus suis, quod bonum est (Ephes. IV, 28).« Sed non ideo est homo beatus, quia de tali labore vivit. De animae igitur labore intelligi debet, quae pro bona operatione quam in hac vita operatur, in alia vita coelestibus deliciis perfruetur. Haec autem figura hypallage Graece vocatur, quando per contrarium aliquid dicitur: Non enim labores fructuum, sed fructus laborum suorum homines manducant. Tale [Col. 1180D] esset, si diceretur, hic homo detur illi equo, cum dici debuisset, ille equus detur huic homini. Tale est illud in Virgilio:

. . . . . dare classibus austrum;
cum dici debuisset: dare classes austro.

»Uxor tua sicut vitis abundans in lateribus domus tuae.« Quid hic facient, qui uxores non habent, si ad litteram hoc intelligitur? Omnis virtus, [Col. 1181A] quam multum diligis et in qua multum delectaris, uxor tibi est, sive sapientia, sive humilitas, sive misericordia, sive obedientia, sive quaelibet alia sit. Haec autem quasi vitis abundans erit tibi, semper fructifera, suavis et jucunda ubicunque fueris in hac amplissima domo, quam tibi et cunctis viventibus Dominus praeparavit. Bona uxor quae virum suum non derelinquit, et ubicunque est, semper illi praestat laetitiam et honorem: ubique honorabilis est qui secum talem ducit uxorem.

»Filii tui sicut novellae olivarum in circuitu mensae tuae.« Filii tibi sunt qui te imitantur, tuamque doctrinam tenent et custodiunt. Isti autem, si Deum timueris, et in viis ejus ambulaveris, tales erunt in circuitu mensae tuae et circa doctrinam [Col. 1181B] pecteris tui, quasi olivae novellae fructu pacis et misericordiae plenae. »Ecce sic benedicetur omnis homo, qui timet Dominum.« Ecce, inquit, audisti, quam benedictionem suscipiunt omnes qui Deum timent, quam bene vivant, quales uxores et filios habeant. Insuper et haec alia benedictio veniat super te et maneat semper.

573 »Benedicat te Dominus ex Sion, et videas quae bona sunt in Jerusalem, omnibus diebus vitae tuae, et videas filios filiorum tuorum.« Et sit pax aeterna et indeficiens super Israel, illum videlicet Israel qui Deum cognoscit et diligit. Haec est illa Sion de qua Dominus alibi ait: »Ego autem constitutus sum rex ab eo super Sion montem sanctum [Col. 1181C] ejus (Psal. II, 6),« per quem Ecclesia significatur, ad praedicandum et docendum praeceptum ejus. Praedicare autem magis pontificum, quam regum esse videtur. Inde igitur, id est de Sion rex et pontifex maximus Jesus benedicit fideles suos, ut videant quae bona sunt in coelesti Jerusalem, omnibus diebus vitae suae, qui nunquam finem habebunt. Et videant filios imitatores suos, et filiorum suorum, non usque in tertiam et quartam generationem, sed usque in aeternum et in saeculum saeculi.



PSALMUS CXXVIII. CANTICUM GRADUUM.

»Saepe expugnaverunt me a juventute mea, dicat nunc Israel. Saepe expugnaverunt me a juventute mea, etenim non potuerunt mihi [(858) 1Kb] .« [Col. 1181D] Sicut in praecedenti psalmo omnes boni aeterna benedictione benedicuntur; ita et in hoc omnes iniqui et peccatores aeterna maledictione maledicuntur. Quod autem ait: »dicat nunc Israel,« insultatio est adversus eos qui populum Dei se vicisse gloriabantur. Nunc, inquit, post victoriam securus et felix dicat Israel, dicat populus, qui Deum cognoscit et videt: saepe expugnaverunt inimici mei, sicut ipsi dicunt, a juventute mea, saepe expugnaverunt [Col. 1182A] me. Non equidem expugnaverunt, neque praevalere mihi potuerunt.

»Super dorsum meum fabricaverunt peccatores, prolongaverunt iniquitates suas.« Pugnaverunt quidem, quasi dicat, peccatores multum contra me; sed mentiuntur si dicant quod expugnaverunt me; fabricam et incudem me fecerunt, et duris magnisque malleis supra dorsum meum fabricaverunt, et me quidem in vas pulcherrimum et pretiosum converterunt; sibi autem iniquitates prolongaverunt. Unde in Apocalypsi Joannes apostolus ait: »Tempus enim prope est, qui nocet noceat adhuc, et qui in sordibus est sordescat adhuc, et justus justificetur adhuc (Apoc. XXII, 11).«

»Dominus justus concidet cervices peccatorum.« [Col. 1182B] Merito illae cervices concidentur, quae in nimiam superbiam elatae, contra ipsum Deum blasphemias jaculare non timuerunt. Hinc autem eos maledicere incipit, quia inconvertibiles et mortis obnoxios eos esse cognoscit. »Confundantur, inquit, et revereantur omnes qui oderunt Sion.«

»Fiant sicut fenum aedificiorum, quod, priusquam evellatur, arescit.« Sic sunt iniqui homines, sicut fenum aedificiorum, qui, quoniam fidei et bonitatis humorem non habent, facile siccantur, et igni aeterno et inexstinguibili praeparantur.

»De quo non implebit manum suam qui metet, et sinum suum qui manipulos colliget.« Messores isti, angeli sunt, qui non in manum neque in sinum, fenum illud fetidum colligent, sed sicut in [Col. 1182C] Evangelio legitur, in fasciculos ligabunt, et mittent illud in caminum ignis, ibi erit fletus et stridor dentium (Matth. XIII, 42).«

»Et non dixerunt, qui praeteribant: Benedictio Domini super vos, benediximus vos in nomine Domini.« Ego, inquit, non immerito istos maledico, quia sanctos apostolos et praedicatores per se transeuntes et praedicantes viderunt et audierunt, et eorum benedictiones suscipere non meruerunt, quoniam eorum verbis credere noluerunt. Unde non dubium est omnes illos aeternae morti esse destinatos, quicunque evangelicam et apostolicam praedicationem non receperunt.



PSALMUS CXXIX. CANTICUM GRADUUM.
[Col. 1182D]

»De profundis clamavi ad te, Domine, Domine, exaudi orationem meam.« In eo quod de profundis clamasse dicit, in magnis angustiis se fuisse ostendit, et spiritualium et carnalium passionum. Ille quoque de profundis clamat, qui ex intimo corde Deum exorat.

»Fiant aures tuae intendentes in orationem serv; tui.« Sufficere poterat quod dixit: »Exaudi orationem [Col. 1183A] meam;« sed aures 574 ejus ad suam orationem intentas esse postulat, per quas ejus benignitatis velocissimam exauditionem intelligere possumus. Servum quoque se confitetur, ut Domini clementiam facilius impetrare valeat.

»Si iniquitates observaveris, Domine, Domine, quis sustinebit?« Si enim, non dicam ad alias, sed ad solas primi hominis iniquitates Dominus respexisset, nullus hominum salvari potuisset.

»Quia apud Dominum propitiatio est, et propter legem tuam sustinui te, Domine.« Non observabit Dominus, quasi dicat, iniquitates nostras, quia magna propitiatio et misericordia apud eum naturaliter est; qui non vult mortem peccatoris, sed magis ut convertatur et vivat. Unde et subditur: [Col. 1183B] »Et propter legem tuam sustinui te, Domine.« haec est illa lex a Domino data: »Peccator quacunque hora conversus fuerit, vita vivet, et non morietur (Ezech. XXXIII, 11).« De qua adhuc subditur:

»Sustinuit anima mea verbum tuum, speravit anima mea in Domino.« Et revera magnam spem tribuit peccatoribus lex ista benignissima, pietate et misericordia plena.

»A custodia matutina usque ad noctem speret Israel in Domino.« Speret, inquit, Israel in Domino, non carnalis, sed spiritualis Israel; non ille qui eum interfecit, sed ille qui in eum credit et firmissime sperat. »A custodia matutina,« qua ipse Dominus a mortuis resurrexit, »usque ad noctem,« [Col. 1183C] qua ista dies, et haec aetas ultima finiatur. Quis enim tantam spem habere potest, quantam ille populus, pro quo Dominus mortuus est et resurrexit?

»Quia apud Dominum misericordia est, et copiosa apud eum redemptio.« Haec est maxima, et probabilis ratio, quare Israel in Domino speret [(859) 1Kb] , quia, quamvis multum peccaverit, misericordia tamen, et redemptio vincit. Magna redemptio, et nimis copiosa, ut pro uno peccato Christi sanguis pretiosissimus funderetur. Unde Apostolus ait: »Empti enim estis pretio magno, glorificate et portate Deum in corpore vestro (I Cor. VI, 20).«

»Et ipse redimet Israel ex omnibus iniquitatibus ejus.« Agamus gratias Salvatori nostro, quia haec redemptio jam facta est, quam Propheta futuram [Col. 1183D] esse praedixit.



PSALMUS CXXX. CANTICUM GRADUUM.

»Domine, non est exaltatum cor meum, neque elati sunt oculi mei.« Haec vox perfectorum est, neque ad jactantiam suam ista loquuntur, sed ut [Col. 1184A] eos alii imitantur, et talia facere pertimescant. »Domine, inquit, non est exaltatum cor meum,« ut de scientia, vel aliis virtutibus, quas mihi tribuisti, me extollerem et superbirem. »Neque elati sunt oculi mei,« in quibus superbia maxime notari et deprehendi solet [(860) 1Kb] .

»Neque ambulavi in magnis.« Ut in illis delectarer quae ab omnibus magna et pretiosa esse videntur. »Neque in mirabilibus super me.« Multi enim ideo erraverunt, quia ad ea se extendere conati sunt, quae supra nos sunt, et humanam intelligentiam excedunt. Talia itaque miranda, veneranda et credenda sunt, et non argumentis dialecticis pertractanda [(861) 1Kb] . Inde enim Arius infelix cecidit, quia de Trinitate inseparabili dialectice disputare [Col. 1184B] non timuit. Unde et subditur:

»Si non humiliter sentiebam, sed exaltavi animam meam; sicut ablactatus (subauditur si peccaverit) super matre sua, ita retribues in animam meam.« Hoc est enim quod Apostolus dicit: Non alta sapientes, sed humilibus consentientes (Rom. XII, 16),« quia sicut scriptum est: »Deus superbis resistit, humilibus autem dat gratiam (I Petr. V, 5).« Fidem autem catholicam non superbi, sed humiles docuerunt. Quam magnum autem peccatum sit non humiliter sentire, super alios se exaltare, et aliam fidem et doctrinam praedicare, ac per hoc sanctam Ecclesiam omnium Christianorum matrem scandalizare, in eo ostenditur, quod vir iste catholicus dicit: »Sicut ablactatus,« si peccaverit, [Col. 1184C] »super matre sua,« non ejus, sed aliam doctrinam praedicando, merito damnandus et excommunicandus est; »ita retribues in animam meam.« Iste est ille ablactatus, de quo Propheta dicit: »Quem docebit scientiam? Quem intelligere faciet auditum?« (Isa. XXVIII, 9.) ---»Ablactatos 575 a lacte, avulsos ab uberibus,« per quos illi intelliguntur, qui doctrinam ecclesiasticam didicerunt, et ad tantam scientiam pervenerunt, ut jam non lacte egeant, ut Apostolus ait, sed solido cibo. Talibus igitur parcendum non est, si extraneam doctrinam praedicare voluerint.

»Speret Israel in Domino ex hoc nunc et usque in saeculum.« Ex quo enim Israel se humiliavit, et fidem catholicam suscepit, et matrem Ecclesiam [Col. 1184D] offendere timuit, firmissime sperare in Domino potuit; qui si aliter fecisset, nullam spem habere potuisset.



PSALMUS CXXXI. CANTICUM GRADUUM.

»Memento, Domine, David, et omnis mansuetudidinis ejus.« De Salvatore nostro loquitur, qui [Col. 1185A] agnus mansuetus ad victimam ductus, non aperuit os suum. Rogat igitur Patrem ut Filii sui humilitatis, mansuetudinis, patientiae et obedientiae nunquam obliviscatur [(862) 1Kb] .

»Sicut juravit Domino, votum vovit Deo Jacob.« Et hoc similiter orat ut sit memor illius juramenti et illius voti, quod Domino juravit et vovit [(863) 1Kb] . Voluntas Christi de Ecclesia aedificanda, quia immutabilis est, pro juramento et voto accipitur. Et hoc est quod dicit:

»Si introiero tabernaculum domus meae, si ascendero in lectum strati mei, si dedero somnum oculis meis, aut palpebris meis dormitationem, aut requiem temporibus meis, donec inveniam locum Domino, tabernaculum Deo Jacob.« Tota [Col. 1185B] haec verborum repetitio idem significat, quae ideo idem fit, ut firmius credatur. Et tale est ac si diceret: Non prius introibo in tabernaculum domus meae, coelestis videlicet Jerusalem, neque ascendam in lectum strati mei, per quem illa habitatio ineffabilis quietis significatur, donec locum inveniam Domino, et tabernaculum dignum suae habitationis. Et sicut ipse mihi domum in coelis praeparavit; ita et ego sibi in terris domum praeparabo. Per somnum vero, et dormitionem et requiem idipsum significatur quod per domum et lectum significari diximus. Et tale est ac si Salvatoris nostri humanitas diceret: Non prius in illam domum aeternae quietis et beatitudinis intrabo, quam Ecclesiam catholicam in terris aedificavero.

[Col. 1185C] »Ecce audivimus eam in Ephrata, invenimus eam in campis silvae [(864) 2Kb] .« In Ephrata, quae alio nomine vocatur Bethlehem, natus est Dominus; ibi prius visus et auditus est, ibi primos suae infantiae vagitus emisit, quibus angeli organizantes cantaverunt: »Gloria in excelsis Deo, et in terra pax hominibus bonae voluntatis (Luc. II, 14).« Campi silvae Judaea est, quam Dominus per seipsum excoluit, et seminavit et praedicavit, malas arbores exstirpavit vitiorum et malignorum spirituum spineta eradicavit. Et fortasse illa terra inde etiam campi silvae vocatur, quia silvae gentium, quae in ea habitabant, a filiis Israel inde succisae et exstirpatae sunt. Ibi igitur Ecclesia coepit, qua postea per universum mundum [Col. 1185D] dilatata, tabernaculum Dei hoc in loco vocatur. De quo et subditur:

»Introivimus in tabernaculum ejus, adoravimus in loco ubi steterunt pedes ejus.« Ostendit jam [Col. 1186A] tabernaculum esse constructum, quod se Dominus construere sub juramento promiserat: in quod se quoque cum aliis intrasse et adorasse ostendit. Pedes ejus apostoli sunt, qui ejus fidem et doctrinam ubique gentium portaverunt. De quibus dicitur: »Beati pedes evangelizantium pacem, evangelizantium bona (Rom. X, 15)!« Hoc autem ad litteram intelligi potest, quia in illo loco adorant Christiani ubi Salvator noster suis pedibus ambulavit.

»Exsurge, Domine, in requiem tuam, tu et arca sanctificationis tuae.« Ecce, quasi dicat, completum est votum; fecisti quod promisisti: exsurge in requiem tuam, et duc tecum ipsam arcam, quam modo fecisti sanctificationis tuae. Merito autem Ecclesia arca vocatur, in qua quaeque arcana et [Col. 1186B] meliora reposita sunt. Non potest haec arca tota modo simul ascendere, 576 ascendit tamen quotidie, et in judicio tota simul ascendet.

»Sacerdotes tui induantur justitiam, et sancti tui exsultent.« Tu, inquit, exsurge: sacerdotes vero tui, apostoli tui, eorumque successores induantur justitiam, ut arcam et Ecclesiam tuam juste et sapienter regere valeant, et omnes sancti tui sub eorum regimine et custodia exsultent.

»Propter David servum tuum non avertas faciem Christi tui.« Hic versus primo hujus psalmi versu jungitur, ubi dicitur: »Memento, Domine, David.« Rogat itaque Dominum ut non avertat faciem Christi Filii sui, sed ubique et in omnibus eum exaudiat, [Col. 1186C] ejusque per omnia compleat voluntates. Et quia non est alius major, vel charior, per quem eum rogare possit, per eumdem ipsum eum deprecatur, dicens: »Propter David servum tuum,« te exoro, »ut non avertas faciem Christi tui.« Hinc est enim quod Dominus ait: »Quidquid petieritis Patrem in nomine meo, dabit vobis (Joan. XVI, 23).« Nunc autem ostendit subito sibi revelatum esse, quantum Pater eum diligat, ejusque faciat voluntatem dum dicit:

»Juravit Dominus David veritatem, et non frustrabitur eam, de fructu ventris tui ponam super sedem meam.« Sicut Filius Patri, ita et Pater Filio juravit, ut per hoc ejusdem potentiae et aequalitatis [(865) 1Kb] intelligamus. Salvatoris nostri filii, et [Col. 1186D] illius ventris fructus sunt apostoli, qui de semine et doctrina pectoris ejus creati et generati sunt. Sedes autem ejus Ecclesia est, super quam isti reges et pontifices ordinati sunt. »Si custodierint filii tui [Col. 1187A] testamentum meum et testimonia mea haec, quae docebo eos, et filii eorum usque in saeculum saeculi sedebunt super sedem meam.« Non solum, inquit, filios suos ponam ego super sedem meam, sed ipsi et filii eorum, per quos eorum imitatores significantur, sedebunt super sedem meam in saeculum saeculi. »Si tamen custodierint [(866) 1Kb] filii tui testamentum meum et testimonia mea haec, quae docebo eos;« per quae utriusque Testamenti testimonia spiritualiter intellecta significantur.

»Quoniam elegit Dominus Sion, praeelegit eam in habitationem sibi.« Ideo subauditur, de ea dixit: haec requies mea in saeculum saeculi, hic habitabo, quoniam elegi eam.« Non est alia causa, quod in ea habitare debuisset, nisi quia ipse sibi eam elegit [Col. 1187B] in habitationem. »Ipse enim cujus vult miseretur, quem vult indurat (Rom. IX, 18).«---»Non est volentis, neque currentis, sed miserentis est Dei (ibid., 16),« qui secundum voluntatem suam »Jacob dilexit, Esau autem odio habuit (Malac. I, 3).«

»Viduam ejus benedicens benedicam, pauperes ejus saturabo panibus.« Vidua Christi Ecclesia est, quam modo vocavit Sion. Sed quare viduam, nisi quia virum suum videre desiderat, et videre non potest. Dicitur enim vidua, quasi a viro divisa. Et virum igitur habet, et vidua est, quia nondum per immortalitatem viro suo conjuncta est. »Pauperes ejus saturabo panibus.« Pauperes Christi illi sunt, de quibus dicitur: »Beati pauperes spiritu, quoniam ipsorum est regnum coelorum (Matth. V, 3).« [Col. 1187C] Hi autem panibus saturati sunt, quia spiritualibus divitiis abundant.

»Sacerdotes ejus induam salutari.« Per quos episcopi et sacerdotes significantur. Hi autem salutari induti sunt, quia veritatis et sapientiae ornamento vestiti sunt. Unde his Apostolus ait: »Exuite veterem hominem cum actibus suis, et induite novum, qui secundum Deum creatus est in justitia et sanctitate veritatis (Ephes. IV, 22).«---»Et sancti ejus exsultatione exsultabunt.« Et modo quidem exsultant in spe, postea autem exsultabunt in re.

»Illuc producam cornu David, paravi lucernam Christo meo.« Illuc enim, id est ad Sion et ad Ecclesiam produxit Dominus, et ante alios praedicatores [Col. 1187D] praemisit cornu David, id est Joannem Baptistam praecursorem Filii sui, qui seipsum cornu esse ostendens, ait: »Ego vox clamantis in deserto, parate viam Domino (Joan. I, 23).« Et ipse quidem est quem Dominus paravit lucernam Christo suo, sicut scriptum est: »Erat enim Joannes lucerna lucens et ardens, sed non erat ille lux, sed ut testimonium perhiberet de lumine (Joan. V, 35).«

»Inimicos ejus induam confusione, super ipsum autem efflorebit sanctificatio mea.« Et Christi, et Joannis inimici aeterna confusione induantur. Super ipsos autem jam effloruit sanctificatio; quia quales sunt, tales ab omnibus fidelibus esse creduntur.



577 PSALMUS CXXXII. CANTICUM GRADUUM.
[Col. 1188A]

»Ecce quam bonum et quam jucundum habitare fratres in unum! Quoniam illuc mandavit Dominus benedictionem et vitam usque in saeculum. Sicut unguentum in capite, quod descendit in barbam, barbam Aaron, quod descendit in oram vestimenti ejus, sicut ros Hermon, qui descendit in montem Sion.« Sic enim se habet ordo, nunc autem significationem videamus. Beati isti fratres super quos Dei benedictio et tanta gratiarum abundantia descendit: isti sunt illi fratres, de quibus Dominus ait: »Nuntiabo nomen meum fratribus meis (Hebr. II, 12).« Et alibi: »Omnes vos fratres estis.« Et: »Patrem nolite vocare vobis super terram; unus est enim pater vester qui [Col. 1188B] in coelis est (Matth. XXIII, 8, 9).« Ipse est autem, cui quotidie dicimus: »Pater noster, qui es in coelis (Matth. VI, 9).« Et dives et pauper, nobilis et ignobilis, dominus et servus, imperator et mendicus, omnes una voce dicunt: »Pater noster, qui es in coelis,« ut se unius patris filios et se fratres esse ostendant. Ille nobilior qui melior. Multi sunt hic servi qui in alia vita Domini erunt, et econtra, multi hic domini, qui ibi dura servitute comprimentur. Boni fratres Sergius et Bachus, qui tanta pro Christo tormenta passi sunt; boni Cosmas et Damianus; boni Joannes et Paulus; boni Mauritius et socii ejus; bonus Dionysius cum sociis suis; boni et multi alii qui pro Christi fide morti se tradiderunt. Et »istorum quidem est regnum coelorum, qui contempserunt [Col. 1188C] vitam mundi, et pervenerunt ad praemia regni, et laverunt stolas suas in sanguine agni (Apoc. VII, 14).« Tales antem fratres habitant in unum; talibus est cor unum et anima una: nemo dicit aliquid esse suum, sed sunt illis omnia communia. Mali fratres, qui corpore simul sunt, sed per odium a se invicem longi sunt. »Bonum est,« inquit, »et jucundum habitare fratres in unum.« Unde hoc? quoniam illuc, id est, inter tales fratres mandavit Dominus benedictionem suam, et vitam quae finem non habet. Quomodo mandat? »Sicut unguentum in capite, quod« de capite »descendit in barbam,« de barba vero usque »in oram vestimenti ejus.« Et sicut ros Hermon, qui descendit in montem Sion. Caput Ecclesiae [Col. 1188D] Christus est, cujus membra omnes nos sumus. De hoc autem corpore Apostolus ait: »Sicut enim in uno corpore multa membra habemus, omnia autem membra non eumdem actum habent; ita multi unum corpus sumus in Christo, singuli autem alter alterius membra (Rom. XII, 4, 5).« Habet igitur barbam Christus in corpore suo, habet oculos et aures, habet manus et pedes, et caetera membra. Barba Christi apostoli sunt. Barba quidem, quia in corpore sunt primi, et ipsi capiti uniti; barba, quia nihil molle, nihil femineum in se habentes, viriles, et fortes et masculi sunt. Unde et merito non barbati, sed ipsa potius barba vocantur [(867) 1Kb] . Praecipit autem [Col. 1189A] Dominus sacerdotibus ut barbam non radant, et comam non nutriant. Nutrire comas et barbam non habere mulierum est. Sacerdotes autem non muliebres, sed viriles facies habere debent. Non solum igitur apostoli, sed et sancti martyres Christi barba vocari possunt, quia et viriliter pugnaverunt et hostes potentissimos vicerunt. Unguentum igitur de capite in barbam descendit, quia sancti Spiritus gratia de Salvatoris nostri divinitate prius in apostolos et martyres venit. De hoc enim unguento ipse Dominus ait: »Spiritus Domini super me, propter quod unxit me, evangelizare pauperibus misit me (Luc. IV, 18).« De hoc et Psalmista: »Dilexisti, inquit, justitiam, et odisti iniquitatem; propterea unxit te Deus, Deus tuus, oleo laetitiae prae consortibus [Col. 1189B] tuis (Psal. XLIV, 8).« Hoc et Ecclesia sentiens dicit: »Trahe me post te, et curremus in odorem unguentorum tuorum (Cant. VIII, 4).« Hoc unguento sanantur infirmi, hoc omnes languores et omnes infirmitates sanabat Jesus, hoc et sacerdotes, et ecclesiae consecrantur, hoc chrismate et Christus ipse, et Christiani omnes vocantur. Hoc igitur de capite descendit in barbam, de Christo in apostolos; nihil enim virtutum et gratiarum habuerunt apostoli, quod ab ipso non accepissent. Unde et Apostolus ait: »Quid habes, quod non accepisti? Si autem accepisti, quid gloriaris, quasi non acceperis?« (I Cor. IV, 7.) »Alii enim datur per Spiritum sermo sapientiae, alii sermo scientiae, alii prophetia, alii discretio spirituum, alii fides in eodem spiritu, alii [Col. 1189C] gratia sanitatum, alii genera linguarum, alii interpretatio sermonum. Haec autem omnia operatur unus atque idem spiritus, dividens singulis prout vult (I Cor. XII, 8-12).« De apostolis autem haec tanta gratiarum abundantia per totum corpus ecclesiasticum in caetera membra decurrens, usque ad vestimenti oram pervenit. Vestimenti ora, extremi illi intelliguntur, qui omnium ultimi in fine saeculi futuri sunt. Vide ergo quanta sit unguenti hujus abundantia, quae tam longo cursu defluat, et tantam gentem ungat et sanet. Hoc unguentum Simon Magus ab apostolis emere voluit, unde et merito cum omni pecunia sua damnatus est. Vocatur autem Salvator noster Aaron, omnium 578 videlicet sacerdotum [Col. 1189D] primus, et maximus, cujus filii sacerdotes sunt, et qui ejus filii non sunt, sacerdotes esse non possunt. Interpretatur autem Aaron mons fortitudinis, quae interpretatio illi maxime convenire videtur; qui Dominus fortis vocatur et potens, Dominus potens in praetio. Sequitur: »Sicut ros Hermon, qui descendit in montem Sion.«---»Hermon,« anathema [(868) 1Kb] , id est divisio; »Sion,« speculatio interpretatur. Et »Hermon« quidem apostolos, »Sion« vero Ecclesiam significat. Merito autem »Hermon« vocantur apostoli, quia ipsi primi omnium a Synagoga divisi [Col. 1190A] et separati, Christum Dominum secuti sunt. Unde Apostolus ait: »Cum autem placuit ei, qui me segregavit ex utero matris meae, et vocavit per gratiam suam (Galat. I, 15),« etc. Non solum autem apostoli, verum etiam omnes Christiani hoc nomine vocari possunt. Omnes enim hoc nomen in baptismo suscipiunt, quia ibi diabolo et omnibus pompis ejus abrenuntiantes a peccatis omnibus, et a vitiis separantur, et a sinistra in dexteram transeuntes, ab haedis divisi, agnis et ovibus sociantur. Unde et in alio psalmo dicitur: »Ad meipsum anima mea turbata est, propterea memor ero tui, Domine, de terra Jordanis et Hermonii [(869) 1Kb] a monte modico (Psal. XLI, 7).« Terra Jordanis et Hermonii illi sunt qui per baptismum a vitiis separati sunt, quoniam per [Col. 1190B] Jordanem baptismus, et per Hermon divisio et separatio significatur. Solae igitur baptizatorum animae de terra Jordanis et Hermonii Dominum laudant. De quibus et alibi dicitur: »Thabor et Hermon in nomine tuo exsultabunt (Psal. LXXXVIII, 13).« De monte igitur Hermon descendit ros in montem Sion, per quem fides, doctrina et evangelica praedicatio intelligitur, quae ab apostolis in Ecclesiam venit. Hoc enim rore et hac pluvia tota Ecclesia irrigatur, fecundatur, lavatur atque mundatur. Mali autem montes Gelboe, quibus David maledicens ait: »Montes Gelboe nec ros, nec pluvia cadat super vos, ubi ceciderunt fortes Israel Saul et Jonathas (II Reg. I, 21).« Per hos enim haeretici designantur, qui non rore apostolico, sed turbine diabolico perfunduntur. [Col. 1190C] Beati illi fratres, qui tali rore, tali pluvia, tali unguento et tali gratia perfusi audire meruerunt: »Ecce quam bonum et quam jucundum habitare fratres in unum! Quoniam illuc mandavit Dominus benedictionem et vitam usque in saeculum.«



PSALMUS CXXXIII CANTICUM GRADUUM.

»Ecce nunc benedicite Dominum, omnes servi Domini.« Nunc, inquit, quando in unum congregati estis, quando scitis et intelligitis quam bonum sit et quam jucundum habitare fratres in unum, nunc benedicite Dominum, quia vestrae benedictiones laudabiles sunt et Domino placent; nunc igitur benedicite Dominum, omnes servi Domini, quia aliorum [Col. 1190D] benedictiones non suscipit Dominus, nisi eorum qui sunt servi, Domini. Quicunque enim servi Domini non sunt, diaboli servos esse non dubium est.

»Qui statis in domo Domini, in atriis domus Dei nostri.« Qui statis, inquit, ad obediendum, ad serviendum, ad orandum, ad pugnandum in domo Domini, vos benedicite Dominum. Qui enim extra sunt, sub maledicto sunt, et nec benedicere, nec maledicere possunt. Sed qui sunt illi qui in atriis sunt, nisi illi qui domum custodiunt, et alios introducunt?

[Col. 1191A] »In noctibus extollite manus vestras in sancta, et benedicite Dominum.« Beati, qui ad litteram et agunt, et intelligunt, et media nocte ad confitendum Domino surgunt, quia hoc tempus valde orationi idoneum est. Extollunt et illi manus suas in sancta, qui eas elevant ad eleemosynas faciendas. Hoc autem in nocte faciunt, si in abscondito faciunt, ut nesciat sinistra quod dextera faciat (Matth. VI, 3). Et isti quidem benedicunt Dominum, quia quicunque eas suscipiunt, Dominum benedicunt, et gratias agunt.

»Benedicat te Dominus ex Sion, qui fecit coelum et terram.« Hanc benedictionem facit tota congregatio simul super illum qui noviter venit, et aliis se sociavit.



579 PSALMUS CXXXIV. ALLELUIA [(870) 1Kb] .
[Col. 1191B]

»Laudate nomen Domini, laudate, servi Domini.« Quid enim aliud significat alleluia, nisi laudate Dominum? Nomen domini laudat servus, quando et voce et obedientia servum se esse ostendit.

»Qui statis in domo Domini, in atriis domus Dei nostri.« Qui enim recedunt a domo Domini, et mala sua conversatione extranei fiunt, non sunt digni qui Dominum laudent.

»Laudate Dominum, quoniam benignus est Dominus, psallite nomini ejus, quoniam suavis est.« Laudare, inquit, eum debetis, non solum quia servi estis, verum etiam quia tam benignus et suavis est, ut pro sua benignitate et suavitate sua, omnis creatura [Col. 1191C] eum laudare et benedicere debeat.

»Quoniam Jacob elegit sibi Dominus, Israel in possessionem sibi.« Optima ratione probatum est, quoniam benignus est Dominus atque suavis; siquidem priusquam Jacob nasceretur, et priusquam boni vel mali aliquid egisset, nullis praecedentibus meritis, sola bonitate sua eum elegit. Et non solum ipsum, sed totum Israel, id est totam ejus progeniem, quae postea ab ipso Israel vocata est, elegit sibi Dominus in possessionem et haereditatem.

»Quia ego cognovi, quod magnus est Dominus et Deus noster prae omnibus diis.« Ideo, inquit, haec dico, et benignum et laudabilem praedico, quia certissime cognovi quod magnus est Dominus et Deus [Col. 1191D] noster, magnus est prae omnibus diis. Et unde hoc probas?

»Quia omnia quaecunque voluit Dominus fecit in coelo et in terra, in mari et in omnibus abyssis.« Major est igitur et omnibus angelis qui in coelo sunt, et omnibus diis gentium qui in terra, in mari et in inferno a stultis hominibus esse creduntur; siquidem omnia quaecunque voluit fecit, ubicunque aliquid facere voluit.

»Educens nubes ab extremo terrae, fulgura in pluviam fecit.« Nubes istae apostoli sunt et doctores, [Col. 1192A] quos ab extremis terrae per omnes mundi partes ad praedicandum Dominus misit, quorum doctrinae pluviis tota terra satiata, irrigata et purificata est. Fulgura autem in pluviam fiebant, quando apostolis praedicantibus, multa miracula per eos Dominus faciebat, et vitia et malignos spiritus ignitis Scripturarum sagittis in hominibus interficiebat.

»Qui producit ventos de thesauris suis.« Quid enim per ventos, quibus nubes pelluntur et fugantur, nisi tyrannos et potentes homines intelligamus, qui sanctos praedicatores ubique persequebantur? Thesaurus autem Dei, ipsa ejus voluntas est, in qua omnia continentur, sicut scriptum est: »In voluntate tua, Domine, universa sunt posita (Isa. XLVI, 10).« Exeunt ergo venti de thesauris Dei, quia ex [Col. 1192B] judicio Dei fit, quod mali contra bonos insurgunt ac saeviunt. Unde et Dominus discipulis ait: »Si me persecuti sunt, et vos persequentur (Joan. XV, 20);« qui tamen nullam in eos haberent potestatem, nisi datum fuisset eis desuper.

»Qui percussit primogenita Aegypti ab homine usque ad pecus.« In eo quod omnia Aegypti primogenita Dominus percussit, omnia generalia peccata per totum mundum in se credentibus delenda esse significabat.

»Misit signa et prodigia in medio tui, Aegypte, in Pharaonem et in omnes servos ejus.« Similiter autem et per sanctos suos, cunctis videntibus, signa multa et miracula per totum mundum Dominus fecit.

[Col. 1192C] »Qui percussit gentes multas, et occidit reges fortes.« Per gentes multas, et reges fortes, vitia et maligni spiritus significantur, qui ubique gentium percutiendi et perdendi erant.

»Seon regem Amorrhaeorum, et Og regem Basan, et omnia regna Chanaan occidit.« Interpretatur autem »Seon« tentatio oculorum, »Amorrhaei« amarum, »Og« conclusio, »Basan« confusio, »Chanaan« commotio. Quid igitur per »Seon,« nisi luxuria designatur? Ipsa est enim quae oculum tentat, et turpia et inhonesta cogitare et videre facit; ipsa et propter quam quotidie dicimus: »Averte oculos meos, ne videant vanitatem (Psal. CXVIII, 36).« Et bene Seon Amorrhaeorum rex esse dicitur, quia et [Col. 1192D] luxuria, quamvis carni dulcis sit, animae tamen venenosa et amarissima est. »Og,« qui tectum vel conclusio interpretatur, avaros significat, qui omnia tegunt, abscondunt et claudunt. Qui merito in »Basan,« id est in confusione regnare perhibentur, quoniam et avari, per avaritiam suam, universa confundunt, rapiunt et dissipant. »Chanaan« vero, qui commotio dicitur, ipse diabolus est, vitiorum omnium rex et princeps, qui totum mundum perturbat et commovet, et nunquam quietum esse permittit. Et quia non unius regni, sicut caeteri, obtinet 580 principatum, bene hic dicitur: »Et omnia regna [Col. 1193A] Chanaan.« Percussit igitur Dominus gentes multas, et occidit reges fortes, quia ipsum diabolum cum omni exercitu suo fugavit et superavit. Sed quid amplius?

»Et dedit terram eorum haereditatem, haereditatem Israel populo suo.« Totus mundus successit in Ecclesiae haereditatem, cui prius diabolus imperabat.

»Domine, nomen tuum in aeternum, Domine, memoriale tuum in saeculum saeculi.« Victi sunt, inquit, inimici, omnes reges terrae superati sunt; »periit memoria eorum cum sonitu (Psal. IX, 8);« solummodo nomen tuum, et memoria tua manet in aeternum.

»Quia judicabit Dominus populum suum, et in [Col. 1193B] servis suis consolabitur.« Scimus, quasi dicat, et certi sumus, quia amodo non reges supradicti, sed solus Dominus, qui est justus judex, judicabit populum suum. Et consolabitur in sanctis suis de tantis periculis sua gratia liberatis. Caetera quae sequuntur usque ad finem psalmi, superius exposita sunt.

»Simulacra gentium argentum et aurum, opera manuum hominum. Os habent, et non loquentur; oculos habent, et non videbunt; aures habent, et non audient; nares habent, et non odorabunt; manus habent, et non palpabunt; pedes habent, et non ambulabunt; non clamabunt in gutture suo, neque enim est spiritus in ore ipsorum: similes illis fiant qui faciunt ea, et omnes qui confidunt [Col. 1193C] in eis. Domus Israel, benedicite Dominum; domus Aaron, benedicite Dominum; domus Levi, benedicite Dominum. Qui timetis Dominum, benedicite Dominum. Benedictus Dominus ex Sion, qui habitat in Jerusalem.«



PSALMUS CXXXV. ALLELUIA.

Totus iste psalmus laudibus Domini plenus est, quae per alleluia significantur.

»Confitemini Domino, quoniam bonus; quoniam in saeculum misericordia ejus.« Laudate, inquit, Dominum, quoniam naturaliter bonus, et misericors est, et hoc sibi soli proprium est, nullusque alius hoc naturaliter habet. »Confitemini Deo deorum, [Col. 1193D] confitemini Domino dominorum.« Illum, inquit, laudate, semperque et sine fine laudate, qui omnium deorum, et dominorum Deus et Dominus est, a quo et vos, et omnis creatura regitur et gubernatur, et sine quo nihil est.

»Qui facit mirabilia magna solus.« Et quae magna mirabilia fecit ipse solus?

[Col. 1194A] »Qui fecit coelos in intellectu, qui fundavit terram super aquas, qui fecit luminaria magna solus; solem in potestatem diei, lunam et stellas in potestatem noctis.« Vere magna sunt haec, et quae ipse solus, et nemo alius fecit. Coeli intellectuales illi sunt, qui his, quos videmus superiores sunt, quos cogitare quidem et intelligere possumus, oculis autem videre non possumus. Per hos autem prophetae et apostoli significantur, qui in regno coelorum, quod est Ecclesia, superiores et majoris intelligentiae sunt. Quod autem terra super aquas fundata esse dicitur, nostram scientiam excedit. Mihi autem non videtur mirabilius, terram super aquas esse fundatam, quam aquas, quae ejusdem ponderis sunt, super terras in aere volare [(871) 1Kb] . Possumus autem per terram Ecclesiam [Col. 1194B] intelligere quae super multos populos fundata est, qui per aquas significantur; si quidem »aquae multae populi multi.« Legitur autem in Genesi, quia »fecit Deus duo magna luminaria, luminare majus, ut praeesset diei, et luminare minus, ut praeesset nocti (Gen. I, 16).« Et hoc est quod hic dicitur: »Solem in potestatem diei, lunam et stellas in potestatem noctis.« Per haec duo magna luminaria, duo Testamenta significantur, quorum alterum, quod clarius est, praeest diei, id est Christianis; alterum vero praeest Judaeis, qui semper in nocte sunt, et in tenebris ambulant.

»Qui percussit Aegyptum cum primogenitis eorum.« Jam supra dictum est, quia Aegyptus mundum significat, cujus primitiva, originalia peccata [Col. 1194C] fuerunt. Sed haec percussa et deleta sunt.

»Et eduxit Israel de medio ejus, in manu forti et brachio extento.« Sic et populus Christianus fortissima Christi dextera, in cruce extenta et elevata, de hujus mundi tenebris liberatus est.

»Qui divisit mare Rubrum in divisiones, 581 et eduxit Israel per medium ejus [(872) 1Kb] .« Hoc autem in baptismo fieri videmus, quod unusquisque baptizandorum aperit, ex eo mundatus et sanctificatus educitur. Ibi autem perit diabolus cum omni exercitu suo, quod in sequenti versiculo declaratur.

»Et excussit Pharaonem et exercitum ejus in mari Rubro, qui transduxit populum suum per desertum.« Sancti quoque per hoc desertum, in [Col. 1194D] quo clamat Joannes Baptista, ad patriam festinantes, coelestis panis deliciis saturantur.

»Qui eduxit aquam de petra rupis.«---»Petra autem, dicit Apostolus, erat Christus (I Cor. X, 4),« qui fidelibus suis in Evangelio clamat: »Si quis sitit, veniat ad me et bibat, de ventre ejus fluent aquae vivae (Joan. VII, 37).«

[Col. 1195A] »Qui percussit reges magnos, et occidit reges mirabiles: Sen regem Amorrhaeorum, et Og regem Basan, et dedit terram eorum haereditatem Israel servo suo.« Haec autem superius exposuimus.

»Quia in humilitate nostra memor fuit nostri Dominus, et redemit nos de manu inimicorum nostrorum.« Ideo, inquit, Dominus supradictos reges percussit, et inimicos nostros, qui nos multum afflixerant et humiliaverant, quia in ipsa humilitate et afflictione nostra benigne, et misericorditer memor fuit nostri.

»Qui dat escam omni carni.« In quo ejus misericordia maxima et ineffabilis commendatur. »Confitemini Deo coeli;« quia nulli alii, sed ipse solus [Col. 1195B] laudandus est. »Confitemini Domino dominorum, quoniam bonus quoniam in saeculum misericordia ejus.«



PSALMUS CXXXVI. DAVID PSALMUS JEREMIAE.

In hoc psalmo David introducit Jeremiam loquentem, qui simul cum aliis in captivitatem Babylonis ductus est.

»Super flumina Babylonis illic sedimus, et flevimus, dum recordaremur tui, Sion.« Iste psalmus et secundum litteram intelligitur de Judaeis, qui Babyloniam in captivitatem ducti sunt, et spiritualiter de Christianis, qui in mundi hujus captivitate, multa a tyrannis et haereticis passi sunt. Babylon, confusio interpretatur, cujus flumina omnes mundi hujus [Col. 1195C] populos et nationes significant, siquidem »aquae multae populi multi.« Sancti igitur memores coelestis Jerusalem, ad cujus beatitudinem omnes alios secum ducere cupiebant, quasi super altam fluminis ripam sedentes, et praecipitium metuentes, praedicabant et flebant, et nihil multoties proficiebant. Flebant igitur non timore; sed nimio desiderio illius beatitudinis, ad quam venire festinabant.

»In salicibus in medio ejus suspendimus organa nostra. »Per salicem, quae tenacissima arbor est, et ad ligandum aliquid satis idonea, memoria significatur, quae videlicet memoria omnia quaecunque scimus, quasi in uno fasce ligata tenemus. Videntes igitur praedicatores, quod verba sua ab infidelibus despiciebantur, et nihil praedicando proficiebant, [Col. 1195D] multi ab ipsa praedicatione aliquando cessabant, et suae praedicationis organa memoriae commendabant.

»Quia illic interrogaverunt nos, qui captivos duxerunt nos verba cantionum.« Non ad discendum, sed ad reprehendendum et irridendum eos interrogabant; et ideo sancti tacebant et respondere nolebant, quia quasi joculatores eos habebant. Unde et subditur: »Et qui adduxerunt nos,« irridendo [Col. 1196A] dicebant: »hymnum cantate nobis de canticis Sion.« Quibus nos in cordibus nostris respondebamus.

»Quomodo cantabimus canticum Domini in terra aliena?« Hoc est enim quod Dominus ait: »Nolite dare sanctum canibus, neque spargere margaritas ante porcos (Matth. VII, 6).« Unde et alibi dicitur: »In corde meo abscondi eloquia tua, ut non peccem tibi (Psal. CXVIII, 11).« Hinc est quod sancti martyres a tyrannis interrogati, sicut in eorum passionibus legitur, multoties respondere nolebant.

»Si oblitus fuero tui, Jerusalem, obliviscatur me dextera mea.« Qui solam hanc vitam diligit, et totum se carnis voluptatibus et desideriis tradit, ille utique obliviscitur coelestis Jerusalem. Et hunc quidem obliviscitur dextera sua, quia nihil agit, quod [Col. 1196B] spectat ad utilitatem animae suae.

»Adhaereat lingua mea faucibus meis, si non meminero tui.« Optat se mutum et elinguem in aliis fieri, si ejus laudes, ubi opportunum fuerit, non praedicaverit.

»Si non proposuero tui Jerusalem in 582 principio laetitiae meae.« Non enim proposuisset, si plusquam eam, aliquid aliud dilexisset. Quid enim sic optandum et diligendum est, sicut summum bonum et vita aeterna?

»Memento, Domine, filiorum Edom in die Jerusalem, qui dicunt Exinanite, exinanite usque ad fundamentum in ea.« Edom, qui sanguineus vel terrenus interpretatur, omnes Ecclesiae persecutores, et praecipue tyrannos et haereticos designat. Et isti [Col. 1196C] quidem sunt, qui et corde et voce dicere non cessant, ut usque ad fundamentum domus Domini destruatur. In die autem, qua Jerusalem glorificabitur, venturi sunt isti in memoriam Domini, ut penitus confundantur.

»Filia Babylonis misera, beatus qui retribuet tibi retributionem tuam, quam tu retribuisti nobis.« Filia Babylonis filia mortis et confusionis, caro nostra est, vere misera et misericordiae indigna: ipsa nos afflixit, ipsa nos mortis legibus, tantisque passionibus et calamitatibus subdidit. Hoc et nos ipsi facere debemus, ut ei vicem reddamus, et praeter eas quas in vita patitur, spontaneis passionibus et tribulationibus affligamus.

»Beatus qui tenebit et allidet parvulos tuos ad [Col. 1196D] petram.« Beatus, inquit, ille erit, qui parvulos Babylonis tenebit, ligabit, frenabit et crescere non permittet, per quos motus carnales, voluptates et concupiscentiae significantur, quae interimi, dum parvae sunt et teneri possunt; adultae vero, sine magno labore, magnaque Dei misericordia teneri et superari non possunt. Hos ad petram allidere, est Christi memoria, fortitudine et adjutorio superare [(873) 1Kb] .



PSALMUS CXXXVII. IPSI DAVID.
[Col. 1197A]

Ipsi, inquit, David, qui omnia fecit, qui mundum redemit, cui angeli serviunt, qui humilia respicit, et alta a longe cognoscit, loquitur Ecclesia in hoc psalmo, et ex toto corde eum laudat et benedicit.

»Confitebor tibi, Domine, in toto corde meo.« Non labiis tantum te laudabo, sicut quidam facere solent, sed in toto corde meo; quia non ad labia, sed ad cor te respicere scio et intelligo. »Quoniam exaudisti omnia verba oris mei.« Hoc autem fecisti, quia labia cordi et cor labiis concordabat. Unde et Dominus ait: »Si duo ex vobis consenserint de omni re; quod petetis, fiet vobis (Matth. XVIII, 19).« Omnia autem verba oris ejus exaudivit, quia totum [Col. 1197B] cordis ejus desiderium adimplevit. »Et in conspectu angelorum psallam tibi.« Qui in conspectu angelorum psallit, sapienter eum psallere oportet. Sapienter autem psallit, qui pura cordis intentione Deum laudat. Per angelos autem, non solum virtutes coelestes, quae nobis ad custodiam datae sunt, sed Ecclesiarum quoque rectores et custodes intelligere debemus.

»Adorabo ad templum sanctum tuum, et confitebor nomini tuo, Domine.« Adorare ad templum et in templo hoc in loco idem significat. Unusquisque autem nostrum adorat Deum in templo sancto suo, quando eum adorat in secreto pectoris sui. Unde Apostolus ait: »Nescitis quia templum Dei estis, et Spiritus sanctus habitat in vobis? Templum [Col. 1197C] enim Dei sanctum est, quod estis vos (I Cor. III, 16).« Unde et Dominus ait: »Tu autem cum oraveris, intra in cubiculum tuum, et, clauso ostio, ora Patrem tuum (Matth. VI, 6).« In corde igitur orare, et in corde Deum laudare debemus.

»Super misericordia et veritate tua.« Laudabo, inquit, te et confitebor nomini tuo, de magna misericordia et veritate tua. Conjunctae tibi sunt misericordia et veritas, quia misericordia fecit sicut promisit, et faciendo se veritatem esse ostendit.

»Quoniam magnificasti super nos nomen sanctum tuum.« Magnificavit autem Dominus nomen sanctum suum super nos, quia secundum sui nominis interpretationem salvavit nos; si quidem Jesus, salvator interpretatur. In hoc enim hoc nomen completum [Col. 1197D] est, quia quod significat, magnifice completum est.

»In quacunque die invocavero te, exaudi me.« Quod si feceris, »multiplicabis in anima mea virtutem tuam.« Semper exauditur Ecclesia, etsi non semper exaudiri videatur, quia in nullo alio vult exaudiri a Deo, nisi in his quae placeant Deo. Nam et si ejus petitio aliquando differatur, exauditur tamen, cum suo tempore completur. Multiplicat Dominus in Ecclesia virtutem suam, quia et sapientia, [Col. 1198A] et patientia, aliisque virtutibus 583 pro tempore et necessitate eam corroborat.

»Confiteantur tibi, Domine, omnes reges terrae, quoniam audierunt omnia verba oris tui, et cantent in canticis Domino.« Illi reges terrae, qui omnia verba Dei exaudisse dicuntur, et qui ad confitendum, et ad cantandum ejus cantica idonei sunt, episcopi et sacerdotes, omnesque Ecclesiae rectores intelliguntur. Tales enim et pro officio, et pro fortitudine, et pro sapientia, et constantia eum laudare et praedicare debent. Cantent igitur in canticis Domino, »quoniam magna est gloria Domini, quoniam excelsus Dominus, et humilia respicit, et alta a longe cognoscit.« In his paucis verbis pene tota evangelica praedicatio continetur. Prius enim scire [Col. 1198B] et credere debemus, quia ubique et in omnibus gloriosus, et super omnia excelsus est Dominus, et omnia ei subjecta sunt, sicut suo Creatori et Domino. Deinde vero quid velit et quid nolit scire debemus, quia aliter ejus voluntatem facere non possumus. Diligit enim, sicut hic dicitur, humiles; reprobat superbos, deponit potentes de sede, et exaltat humiles: »humilia respicit, et alta a longe cognoscit.« Et illa quidem miserendo respicit, illa vero puniendo agnoscit.

»Si ambulavero in medio tribulationis, vivificabis me, et super iram inimicorum meorum extendisti manum tuam, et salvum me fecit dextera tua.« Quia, quasi dicat, semper me respicis, et respiciendo custodis, ideo ubique securus sum, neque ipsas [Col. 1198C] mihi illatas tribulationes pertimesco, quia et mortuum me suscitabis et vivificabis, et de omnibus inimicis meis me vindicabis. »Domine retribue pro me.« Retribue, inquit, Domine, inimicis meis dignam retributionem pro me, sic tamen, si in hac malitia sua perseverant. Si vero conversi fuerint, et se peccare cognoverint, fac eis misericordiam, »et opera manuum tuarum ne despicias;« sed misericordia tua etiam super illos maneat in aeternum.



PSALMUS CXXXVIII. IN FINEM PSALMUS DAVID.

In finem hunc psalmum referendum esse Propheta nos docet, per quem Christum, et Ecclesiam intelgimus. »Finis enim legis Christus est (Rom. X, 4).« [Col. 1198D] ipse est »Alpha et Omega, principium et finis (Apoc. [Col. 1198D] I, 8).« De Ecclesia quoque dicit Apostolus: »Nos sumus in quos fines saeculorum devenerunt (I Cor. X, 11).«

»Domine, probasti me et cognovisti me.« In hoc psalmo loquitur Propheta, et alii ejusdem perfectionis. Domine, inquit, »probasti me,« et probando »cognovisti me [(874) 1Kb] .« Non quod probatione indigeat, qui novit omnia, antequam fiant; probavit igitur propter nos, et probando clariores fecit, quia aliter cognoscere non potuimus. »Tu cognovisti [Col. 1199A] sessionem meam, resurrectionem meam.« Quomodo sedi, quomodo docui, quomodo in bono perseveravi, cum quanta gravitate me habui, tu vidisti et cognovisti. Et si aliquando carnis fragilitate cecidi, quomodo, quam cito et quam viriliter surrexi, tu optime nosti; unde hoc? Tu enim »intellexisti cogitationes meas a longe.« A longe quidem, qui ab aeterno, et ante mundi constitutionem cognovit Dominus et actiones nostras et cogitationes. Unde adhuc subditur: »Semitam meam et directionem meam investigasti, et omnes vias meas praevidisti. Et tu scis quia non est dolus in lingua mea,« et ea, quae dico vera sunt, pura et munda, et sine fallacia sunt. Omnia enim videt Dominus, et angustas, et amplas vias, per quas ambulamus, [Col. 1199B] et directiones, et correctiones, quibus opera nostra et itinera nostra dirigimus et castigamus. Unde et subditur:

»Ecce, Domine, tu cognovisti omnia novissima et antiqua.« Nihil enim fuit, vel est, vel futurum erit, quod ipse non noverit. »Tu formasti me, et posuisti super me manum tuam.« Si quid igitur in eo laudabile est, non ipsius, sed Dei est, Tale est illud quod alibi quoque a Domino dicitur: »Priusquam te formarem in utero, novi te, et antequam exires de ventre, sanctificavi te (Jer. I, 3).« Non igitur se ipsos laudant sancti, quia tales sunt, sed illum potius laudant a quo tales formati sunt.

»Mirabilis facta est scientia tua ex me.« Et tam mirabilis, et sic confortata et exaltata, ut ad eam [Col. 1199C] pertingere non valeam. Si ergo se ipsum intelligere et cognoscere non valet, quomodo ea quae extra sunt intelligere valeat? Qua fronte miser homo de Deo disputare praesumit, qui de se ipso rationem reddere nescit? »Mirabilis,« inquit, »facta est scientia tua.« Non ex te tantum, non ex mundi creatione, 584 sed ex me ipso, qui me ipsum videre non possum. Miser ille qui te offendit, quia nusquam iram tuam effugere potest. Et hoc est quod ait:

»Quo ibo a spiritu tuo? et quo a facie tua fugiam?« Se ipsum pro aliis ponit, ut quod de se dicit, de omnibus intelligatur. Quo ibo, inquit, a spiritu irae tuae, et quo fugiam a facie indignationis tuae? Qui ubique es, et omnia vides.

[Col. 1199D] »Si ascendero in coelum, tu illic es, si descendero in infernum, ades.« Ascendimus autem non pedibus, sed precibus in coelum, quando eos qui in coelis sunt in nostrum adjutorium invocamus. Inde vero in infernum descendimus, quando eos qui in hoc mundo sunt similiter deprecamur. Ad coeli namque comparationem, mundus iste infernus vocatur, quia inde infernus dicitur, eo quod inferior sit. Cui igitur Deus iratus est, neque eorum, qui in coelo sunt, neque eorum, qui sunt in terra adjutorium habere potest. Una igitur sola et singularis causa est, qua homo iram Dei effugere potest, haec videlicet, ut fugiens se ipsum, ad Deum confugiat; [Col. 1200A] neque enim homo velocior esse potest ad poenitendum, quam Deus ad indulgendum. Hoc enim ipse ait: »Quacunque hora peccator conversus fuerit, omnium iniquitatum ejus non recordabor (Ezech. XXXIII, 11).« Poeniteat igitur hominem, et sic iram Dei effugere poterit.

»Si sumpsero pennas meas ante lucem, et habitavero in postremo maris.« Tunc, subauditur, iram tuam effugere potero. Sumamus ergo pennas nostras per quas remedia poenitentiae significantur, sine quibus ad maris hujus postrema volare non possumus. Ante lucem autem pennas suscipimus, si peccata nostra ante Deum, qui est vera lux, ex toto corde manifestamus. Quod ergo dicitur ante lucem, tale est ac si diceretur coram luce, vel in praesentia [Col. 1200B] lucis. Et illi quidem habitant in postremo maris, qui mundi hujus naufragia et flagitia evaserunt. Quomodo evaserint, sequentia manifestant.

»Etenim illuc manus tua deducet me, et tenebit me dextera tua.« Haec dextera tenuit Petrum, cui, cum mergeretur, Dominus ait: »Modicae fidei, quare dubitasti?« (Matth. XIV, 31.)

»Et dixi: Forsitan tenebrae conculcabunt me.« Si, inquit, mundum relinquere et ad te volare voluero, »forsitan tenebrae conculcabunt me.« Hoc autem tempore martyrum multis accidisse legimus, qui ad Christi fidem confugientes a tenebris conculcati sunt, per quas iniqui homines significantur. De quibus Apostolus ait: »Fuistis aliquando tenebrae, nunc autem lux in Domino (Ephes. V, 10).« [Col. 1200C] Deque ipsis in Evangelio dicitur: »quia lux in tenebris lucet, et tenebrae eam non comprehenderunt (Joan. I, 5).« Tales taque tenebrae eos conculcabant et occidebant, quos ad Christi fidem transire videbant. Sequitur: »Et nox illuminatio mea in deliciis meis.« Tenebrae, inquit, conculcabunt me, et ad mortem, quae per noctem significatur, deducent me, sed ipsa nox et ipsa mors erit illuminatio mea. Ubi? »In deliciis meis.« Nisi enim mors prius intercessisset, ad illas tantas delicias pervenire non potuisset.

»Quia tenebrae non obscurabuntur abs te, et nox sicut dies illuminabitur.« Ideo, inquit, dixi, quia nox erit illuminatio mea, quia scio et certus sum, [Col. 1200D] »quod tenebrae non obscurabuntur abs te;« sed mox ut pro tuo nomine interfectus fuero, fugatis tenebris, recto et claro itinere, ad te perveniam. Et illa nox sicut dies illuminabitur mihi, in qua de hujus mundi tenebris ad tuae claritatis gloriam me venire contigerit.

»Sicut et tenebrae ejus, ita et lumen ejus.« Sicut enim illius noctis tenebrae multae sunt, ita et lumen ejusdem noctis multum et ineffabile erit [(875) 1Kb] . Neque plus noctis et tenebrarum suscipiet caro, quam lucis et claritatis in illa vita suscipiet anima.

»Quoniam tu, Domine, possedisti renes meos, suscepisti me de utero matris meae: confitebor [Col. 1201A] tibi, Domine, quoniam terribiliter magnificatus es.« Ideo, inquit, confitebor tibi, Domine, et laudabo te, quia possedisti renes meos, neque luxuriae peccatum, inter alia omnia peccata sordidissimum mihi dominari permisisti, et quia suscepisti me de utero matris meae, et sub tuae protectionis custodia conservasti et de tantis periculis liberasti. Insuper ex hoc quoque confitebor tibi, Domine, et laudabo te, »quoniam terribiliter magnificatus es.« Terribiliter multoties magnificatus est Dominus, multis et maximis plagis suos conterens inimicos, sicut in diluvio, in mari Rubro, in Sodomis, et in multis aliis locis. »Mira opera tua, et anima mea novit nimis.« Multum mirabilis est ille, cujus opera tam mirabilia sunt, quae ille quidem bene [Col. 1201B] cognoscit; quia in illis se exercet, non solum legendo, sed et agendo.

»Non est occultatum os meum abs te, quod fecisti in oculto.« De ore cordis loquitur, cujus verba solus Deus cognoscit [(876) 1Kb] . 585 Quantum autem iste aliis humilior fuerit, in eo ostendit quod substantiam suam in inferioribus terrae fuisse dicit:

»Imperfectum meum viderunt oculi tui.« Imperfectionem, inquit, meam tu vidisti, et quantum a plena et consummata justitia minus habuerim cognovisti. Verumtamen omnes fideles tui, et amici tui, non imperfecti, sed perfecti scribentur in libro tuo. Et hoc est quod dicit: »Et in libro tuo omnes scribentur.« Quales? »Dies formabuntur, et nemo in eis.« Liber Dei, ipsa ejus memoria est, in qua [Col. 1201C] nomina sanctorum omnium continentur. Dies autem formabuntur omnes, quia clari et splendidi; et sicut scriptum est: »fulgebunt justi sicut sol in regno Dei,« et nemo ejus claritate et perfectione carebit.

»Mihi autem nimis honorificati sunt amici tui, Deus; nimis confortatus est principatus eorum.« Satis enim et in coelo et in terra honorificati sunt, qui et in coelo et in terra tantam potestatem habent, ut et hic et ibi, quos ligant, ligentur; et quos solvunt, solvantur: ibi scripti sunt in libro vitae, et hic memoria eorum clarissima et perpetua manet, et vere nimis confortatus est principatus eorum, quibus mundus non sufficit, sed super coelos obtinent principatum.

»Dinumerabo eos, et super arenam multiplicabuntur.« [Col. 1201D] Innumerabiles, inquit, sunt, et velut arena maris numerari non possunt. Multiplicantur autem, et in hoc super arenam maris, quia multo plures sunt Christiani, quam Judaei, qui per arenam significantur. Hinc est enim quod Abraham a Domino dicitur: »Sic erit semen tuum sicut stellae coeli, et sicut arena, quae est in littore maris (Ephes. XXII, 17);« per stellas Christianos, et per arenam, quae pedibus conculcatur, Judaeos significans.

[Col. 1202A] »Resurrexi, et adhuc sum tecum.« Dixit modo superius: »imperfectum meum viderunt oculi tui;« nunc autem ab illa imperfectione se surrexisse, et in Domino fideliter firmiterque mansisse se dicit, ut et ipse simul cum aliis scribatur in libro vitae, et inter alios dies formetur et glorificetur.

»Si occideris, Deus, peccatores, viri sanguinum declinate a me.« Omnes illi occiduntur et moriuntur, qui a Deo separantur et dividuntur. Si, inquit, peccatores a te repellas, et a tuo conspectu separes; et ego dicam illis: »Viri sanguinum declinate a me;« neque illis communicabo, quos tuam gratiam non habere cognoscam. Tunc enim peccatores a Domino occiduntur, quando excommunicantur, et Ecclesiae sententia feriuntur.

[Col. 1202B] »Quia dicitis in cogitationibus vestris: accipient in vanitate civitates suas.« Merito, inquit, o viri sanguinum vos fugimus, et a nostro consortio separamus, quia male et inique et de Deo ipso, et de ejus Ecclesia judicatis et cogitatis. Viri sanguinum praecipue haeretici intelliguntur, qui corpus et animam perdunt, et totum hominem interficiunt. Et isti quidem dicunt de viris sanctis et catholicis in cogitationibus suis. Accipiant in vanitate civitates suas, quia sic excaecavit eos malitia eorum, ut quidquid in Ecclesia agitur, totum vanum et inutile esse credant.

»Nonne qui oderunt te Deus, oderam illos, et super inimicos tuos tabescebam?« Merito tales peccatores Deus occidit, et a toto suo corpore, quod [Col. 1202C] est Ecclesia, repellit; quia ipsi sunt, qui eum odio habent, et qui ei specialiter sunt inimici. Tales autem quantum fugere et evitare debeamus, haec verba nos docent.

»Perfecto odio oderam illos, et inimici facti sunt mihi.« Bonum et perfectum odium est, quando et naturam diligimus, et vitium odio habemus. »Haereticum hominem, dicit Apostolus, post unam et secundam correctionem devita (Tit. III, 10).« Quod utique non dixisset, nisi ejus communionem periculosam esse cognosceret.

»Proba me, Deus, et scito cor meum, et interroga me, et cognosce semitas meas.« Beatus ille, quem sic sua conscientia defendit. Adhuc probari desiderat, [Col. 1202D] qui in ipso principio psalmi, se probatum fuisse dicit, quoniam et cogitatione et operatione mundum et purum se esse intelligit. »Et vide si via iniquitatis in me est, et deduc me in viam aeternam.« Postquam, inquit, probaveris, interrogaveris, et si vis, quasi dicat, igne examinaveris, et cognoveris me, et viam iniquitatis non inveneris in me, deduc me in viam aeternam. In via aeterna illi sunt, qui jam ulterius ad viam peccati et mortis [Col. 1203A] declinare non timent. Sed haec via in hac vita non invenitur.



586 PSALMUS CXXXIX. IN FINEM PSALMUS DAVID.

Quid significet in finem, et quid significet psalmus David saepe jam diximus [(877) 1Kb] .

»Eripe me, Domine, ab homine malo, a viro iniquo libera me.« Ecclesia loquitur, et rogat Dominum, ut ab homine malo eam eripiat, per quem diabolus et haeretici significantur. Isti enim et mali, et iniqui sunt, et plus omnibus aliis Ecclesiam persequuntur [(878) 1Kb] .

»Qui cogitaverunt malitias in corde.« Malitias enim in corde cogitant, quia in hoc maxime laborant, quomodo viros catholicos decipere et in haeresim [Col. 1203B] trahere possint. »Tota die constituebant praelia.« Tota die disputare et contendere volunt, multisque argumentationibus veritatem impugnare, et suos errores defendere parati sunt.

»Acuerunt linguas suas, sicut serpentes, venenum aspidum sub labiis eorum.« Bene haeretici serpentibus comparantur, quia labiles, tortuosi et veneno pleni sunt: veneno autem aspidum, quod insanabile dicitur, quia et haereticorum doctrina mortifera et insanabilis est.

»Custodi me, Domine, de manu peccatoris, et ab hominibus iniquis libera me.« Peccator, diabolus; iniqui, haeretici sunt: malus magister malos discipulos habet. De omnibus custodiri et liberari postulat, quia omnium insidias pertimescit.

[Col. 1203C] »Qui cogitaverunt supplantare gressus meos.« Quomodo? »Absconderunt superbi laqueum mihi.« Sola superbia et arrogantia haereticos facit, quia, dum alta sapere volunt et humilibus consentire nolunt, in haeresim cadunt; inde vero cogitant, quomodo alios supplantare et ad suum sensum trahere possint. Abscondunt laqueos, fallaciter et argumentose Scripturas exponunt, et quod auctoritate non possunt, syllogismis facere nituntur. Unde et subditur:

»Et funes extenderunt in laqueum pedibus meis, juxta iter scandalum posuerunt mihi.« Laqueum, ipsam disputationem vocat: funes vero, quibus a longe laqueus trahitur, dialecticas ambages et sophismata dicit; his autem simplices homines illaqueantur [Col. 1203D] et decipiuntur et in erroris foveam trahuntur. Juxta iter vero scandalum ponit, qui de ipsa Scriptura, quae via nostra est, aliquid assumit, quod male interpretatum, in errorem hominem ducit. Sic faciebant Ariani, dicentes: Nonne Filius hoc dicit: »Pater major me est?« (Joan. XIV, 28). Quomodo tu aequalem dicis, qui se minorem esse fatetur. Et hoc simplicibus scandalum erat, quia quomodo solverent, nesciebant.

»Dixi Domino meo: Deus meus es tu, exaudi, [Col. 1204A] Domine, vocem orationis meae.« Dicit Ecclesia se in illo tanto haereticorum praelio clamasse ad Dominum, quia omnes simplices, et illiteratos, et in divinis Scripturis minus exercitatos se amittere timebat. Tu, inquit, es Deus meus, alium non habeo, te mihi isti auferre nituntur; tu me modo in hoc praelio et in hac tanta necessitate exaudi. Unde autem exaudire debeat, audiamus.

»Domine, Domine, virtus salutis meae obumbrasti caput meum in die belli.« Haec verba magni terroris significativa sunt. Periculosius est pugnare cum haereticis, quam cum tyrannis, quia illi corpus, isti vero animas interficiunt. Domine, inquit, Domine, virtus salutis meae, sine cujus adjutorio, et virtute salvari non possum, »obumbrasti caput [Col. 1204B] meum,« caput mentis meae, »in die belli,« ut eorum blasphemiae ad aures meas penetrare non valeant.

»Ne tradas me a desiderio meo peccatori. Quid est peccatori? Diabolo et membris ejus. Unde pluraliter subditur: Cogitaverunt adversus me,« quia in uno nomine peccatoris multi peccatores significantur. Tunc enim, quod absit, suo desiderio frustrata peccatoribus traderetur Ecclesia, si adversus eam suas iniquas cogitationes adimplere potuissent.

»Ne derelinquas me, ne unquam exaltantur.« Considera modo quantum se haeretici exaltarent et vincerent, qui etiam victi sex altare, et errorem suum defendere non erubescunt.

»Caput circuitus eorum, labor labiorum ipsorum cooperiet eos.« Caput circuitus eorum, diabolus [Col. 1204C] est, quia illos circuitus locutionum et illas ambages tantarum deceptionum ipse eorum magister diabolus eos docuit. Labor vero labiorum ipsorum idem ipse circuitus dicitur: quia, sicut illi qui verum dicunt non laborant, ita econtra illos qui mentiuntur multum laborare necesse est. Et iste quidem circuitus, iste eorum sermo dolosus, ita multoties eos cooperit, ut eorum haeresis 587 comprehendi non possit. Quae autem poena eos exspectet pro hac tanta sua deceptione, audiamus.

»Cadent super eos carbones, in ignem dejicies eos, in miseriis non subsistent.« Hoc est enim quod alibi dicit: »Pluet super peccatores laqueos: ignis, et sulphur, et spiritus procellarum pars calicis eorum (Psal. X, 7).« Quomodo igitur in miseriis [Col. 1204D] subsistere poterunt, qui igne sic undique circumposito ardebunt.

»Vir linguosus non dirigetur super terram.« Eum, qui super terram non dirigitur, jam sub terra positum sola tormenta exspectant. Inde Apostolus post primam et secundam correctionem nos haereticum hominem evitare jubet, quia hi tales inconvertibiles sunt; et valde difficile est ut ad bonum dirigantur. Bene autem vir linguosus vocatur haereticus qui in sola lingua et garrulitate confidit. De quo adhuc subditur. [Col. 1205A] »Virum injustum mala capient in interitu.« Mala inquit, capient eum, non in correctione, ut salventur, sed in interitu, ut sine fine crucientur.

»Cognovi, quia faciet Dominus judicium inopum, et vindictam pauperum.« Insuper et pauperes illi sunt, qui non temporales, sed aeternas divitias quaerunt. De istorum autem judicio, et vindicta dubitandum non est; quia sicut gloria praeparata est bonis, ita et poena praeparata est malis.

»Verumtamen justi confitebuntur nomini tuo.« Constituant, quasi dicat, viri injusti praelia tota die: cogitent, quomodo sanctorum gressus supplantare valeant; verumtamen justi Deum laudare, et veritatem praedicare non cessant. »Et habitabunt recti cum vultu tuo.« Quid est »cum vultu tuo,« nisi [Col. 1205B] in conspectu gloriae tuae. Ibi enim laudabunt sancti, ibi in aeternum cum Domino gaudebunt.



PSALMUS CXL. PSALMUS DAVID.

Iste titulus jam multoties superius expositus est.

»Domine, clamavi ad te, exaudi me.« Domine, inquit Ecclesia, multoties clamavi ad te, et nunc quidem clamabo, ut exaudias me, et non solum nunc, sed omni tempore: dum »clamavero ad te, intende voci orationis meae.« Hoc autem ideo dicit, quia futurum esse cognoscit, ut sicut crassitudo terrae eructat super terram, ita dissipentur ossa ejus secus infernum. Qua in re maxima, et nimis intolerabilis persecutio significatur. Et hoc quidem in sequentibus exponitur.

[Col. 1205C] »Dirigatur oratio mea sicut incensum in conspectu tuo.« Orat mater Ecclesia, ut persecutionis tempore sic dirigantur ad Dominum ejus orationes, eique placeant, sicut bonus odor incensi ad nares nostras dirigitur, et suavis est nobis.

»Elevatio manuum mearum sacrificium vespertinum.« Sacrificium vespertinum, Christi passio fuit, qui circa illam horam spiritum emisit. Elevatio vero manuum illa est, de qua alibi dicitur: »In noctibus extollite manus vestras in sancta, et benedicite Dominum (Psal. CXXXIII, 2).« Oremus igitur Dominum, ut elevatio manuum nostrarum, munda et pura sit, Deo grata, et acceptabilis sicut sacrificium vespertinum.

[Col. 1205D] »Pone, Domine, custodiam ori meo, et ostium circumstantiae labiis meis.« Et hoc quare? »Ut non declinet cor meum in verbum malum, ad excusandas excusationes in peccatis.« Hoc vitium a primis parentibus habemus, qui post peccatum a Domino interrogati, prius excusationes invenerunt. Et Adam quidem dixit: »Mulier dedit mihi, et comedi (Gen. III, 12);« mulier vero: »Serpens decepit me. (Ibid., 13)« Tales excusationes malae sunt, et fieri non debent, quibus peccata non minuuntur, sed potius crescunt. Et omnes quidem excusationes malae [Col. 1206A] sunt, quibus poenitentia impeditur, et vitia nutriuntur. Sic autem hic dicitur: »Ut non declinet cor meum in verbum malum,« sicut alibi dicitur: »Ne nos inducas in tentationem (Matth. VI, 13).«

»Cum hominibus operantibus iniquitatem, et non communicabo cum electis eorum.« Non communicabo, inquit, neque sociabor cum hominibus iniquitatem operantibus, et in malitia perseverantibus, neque cum ipsis, neque cum electis eorum, per quos eorum principes et magistros, omnesque haeresiarchas intelligimus. Isti enim ab eis electi sunt, ut eos sequantur, eorumque errores defendant et teneant.

»Corripiet me justus in misericordia, et increpabit me.« Hoc faciunt Ecclesiae doctores, hoc faciunt episcopi et sacerdotes, qui peccatores quotidie [Col. 1206B] arguunt et corripiunt, magnamque misericordiam conversis et poenitentibus promittunt »Oleum autem peccatoris non impinguet caput meum.« Quid per oleum peccatoris, nisi blanditiae, adulationes, persuasiones et deceptiones significantur? Caput autem pro mente ponitur, quae tali oleo impinguata et delibuta, facile trahitur ad peccata.

»Quoniam adhuc et oratio mea. Illi vero in beneplacitis eorum absorpti sunt. At vero continuati petrae judices eorum audient verba mea. At illi quoniam potuerunt, sicut crassitudo terrae eructat super terram, ita dissipata sunt ossa nostra secus 588 infernum.« Sic enim se habet ordo. Nunc autem significationem videamus. Exaudi me, inquit, quoniam adhuc est, adhuc manet, et nondum finita [Col. 1206C] est oratio mea, qua et in hujus psalmi initio rogavi, dicens: »Intende voci orationis meae, dum clamavero ad te.« Illi vero, de quibus superius dixi, cum hominibus operantibus iniquitatem, et non comunicabo cum electis eorum, absorpti sunt in his quae bene sibi placuerunt. Bene quidem, sicut ipsi putant, qui in suo errore et stultitia delectantur. Sic enim illi absorpti sunt, et a diabolo devorati, ut de illo barathro jam ulterius non expediantur. At vero illi, qui petrae continuati et conjuncti sunt, per quam Christus significatur, audient verba mea. Haec est illa petra, de qua Apostolus ait: »Petra [(879) 1Kb] autem erat Christus (I Cor. X, 4).« Huic autem petrae omnes boni indissolubiliter continuati et conjuncti [Col. 1206D] sunt. Et isti quidem Ecclesiae verba audiunt et credunt, quae haeretici audire fastidiunt. Unde et stultissimi esse probantur, qui ea audire despiciunt, quae eorum judices admirantur, et in quibus plurimum delectantur; unde in Canticis canticorum Dominus ait: »Quae habitas in hortis, amici auscultant: fac me audire vocem tuam (Cant. VIII, 13).« Judices isti non solum apostoli, sed omnes sancti intelliguntur, inter quos et regina Austri, et Ninivitae computantur. Sequitur:

»Quoniam potuerunt, sicut crassitudo terrae eructat [Col. 1207A] super terram, dissipata sunt ossa nostra secus infernum.« Quoniam, illi, inquit, qui absorpti sunt, aliquando potuerunt, et quoniam in hac vita fortes, et potentes fuerunt, ideo ossa nostra, fortiora membra nostra, per quae apostoli et martyres figurantur, eorum violentia et fortitudine dissipata sunt secus infernum, per quem tyranni et alii homines iniqui significantur, a quibus et inter quos quasi in inferno afflictati sancti Dei, et cruciati, et dissipati sunt. Hinc est enim quod de se ipso et omnibus istis, qui ejus membra sunt, Dominus ait: »Ego sum vermis, et non homo, opprobrium hominum, et abjectio plebis. Omnes videntes me, aspernabantur me (Psal. XXI, 7).« Non est ergo mirum, si viri justi vermibus comparentur, cum ipse Dei Filius [Col. 1207B] vermis dicatur.

»Quia ad te, Domine, Domine, oculi mei, in te speravi, ne auferas animam meam.« Ne auferas, inquit, Domine, id est, ne auferri et decipi patiaris animam meam a supradictis hominibus impiis et iniquis, quoniam ad te levavi oculos meos, et in te speravi, et nullum alium adjutorem habeo.

»Custodi me a laqueo quem statuerunt mihi, et a scandalis operantibus iniquitatem.« Multa de hoc laqueo, et in his scandalis in superiori psalmo dicta sunt, per quae nihil aliud nisi tyrannorum et haereticorum astutia et deceptio significatur.

»Cadent in retiaculum ejus peccatores.« In retiaculum laquei hujus cadunt peccatores, quia ipsi sunt, qui ab haereticis, et ab aliis iniquis hominibus [Col. 1207C] decipiuntur.

»Singulariter sum ego donec transeam.« Singulariter est Ecclesia in hac vita, quia valde pauci sunt boni ad malorum comparationem, sed postquam transierint, pluraliter erit: quia etsi non numero, virtute tamen et fortitudine omnibus major et potentior erit.



589 PSALMUS CXLI. INTELLECTUS DAVID [(880) 1Kb] CUM ESSET IN SPELUNCA.

»Voce mea ad Dominum clamavi, voce mea ad Deum deprecatus sum.« Non solum interiori voce, qua semper cum Domino loquebatur, sed exteriori quoque voce, quae ab hominibus audiebatur, saepe Filius clamavit ad Patrem, et sicut voluit in omnibus [Col. 1207D] exauditus est.

»Effundam in conspectu ejus orationem meam, et tribulationem meam ante ipsum pronuntiabo, in deficiendo in me spiritum meum.« Modo, inquit, in mortis articulo, et tempore passionis, dum spiritus et vita deficit, et anima a carne mea separatur, opto ut effundam in conspectu ejus orationem meam, et ipse praesto adsit ad eam audiendam et suscipiendam. [Col. 1208A] Volo similiter, et opto ut tribulationem meam ante ipsum pronuntiem, quatenus me vindicare non obliviscatur de his qui in sua malitia perseverant. »Et tu cognovisti semitas meas.« Nunc ad Patrem loquitur, cujus consilio et voluntate in mundum venit, carnem suscepit, inter homines conversatus est, praedicavit, ad fidem Judaeos vocavit. Et istae quidem sunt semitae illius, quas Patrem non ignorare dicit:

»In via hac qua ambulabam, absconderunt laqueos mihi.« Lege in Evangelio, et invenies Judaeos, multos laqueos, multasque insidias Domino praeparasse, sicuti de tributo solvendo, et de Sabbati observatione.

»Considerabam a dextris, et videbam, et non erat qui cognosceret me.« Nihil aliud considerabat [Col. 1208B] Dominus, nihil aliud mente tractabat, nisi de his quae a dextris erant, et quae omnibus ad salutem et prosperitatem fiebant. Ipsi tamen hoc non cognoscebant, et pro bonis mala reddebant.

»Periit fuga a me.« Poteram, inquit, fugere si voluissem, facile mihi erat eorum iram et indignationem declinare; sed si hoc fecissem, quid humano generi profuissem? Illorum salutem anteposui, meam postposui. »Et tamen non est qui requirat animam meam, nisi ut auferat eam. Clamavi ad te, Domine, dixi: Tu es spes mea, portio mea in terra viventium.« Clamavit Dominus, sed intus clamavit, quia ejus voluntas magnus clamor erat in auribus Patris: hoc dixit, hoc proposuit, et firmavit quod se non defenderet, sed in sola divinitate speraret, [Col. 1208C] cujus portio non in terra morientium, sed potius in terra viventium erat [(881) 1Kb] . Non mortuos, Domine, sed vivos elegisti, non Synagogam, sed Ecclesiam, quia »non mortui laudabunt te, Domine, neque omnes qui descendunt in infernum. Sed nos qui vivimus benedicimus Domino ex hoc nunc, et usque in saeculum (Psal. CXIII, 17-18).«

»Intende in orationem meam, quia humiliatus sum nimis.« Quia secundum humanitatem loquitur Dominus, ideo humanos ostendit affectus. Neque enim orare necesse habebat, cujus in voluntate et potestate omnia erant, sed si potestate uti voluisset, quis ei resistere potuisset? Ac per hoc hominem eum esse, quis credidisset? Et revera nimium se [Col. 1208D] humiliavit, qui de sua omnipotentia ad tantam impotentiam se inclinavit.

»Libera me a persequentibus me, quoniam confortati sunt super me.«---»Oblatus est« enim Dominus, »quia ipse voluit (Isa. LIII, 7).« Confortati sunt inimici ejus super eum, quia ipse voluit, liberatus est de manibus eorum, sicut voluit et quando voluit.

[Col. 1209A] »Educ de carcero animam meam, ad confitendum nomini tuo, Domine.« Carcer iste infernus est, de quo non suam tantum, sed sanctorum omnium animas, quae ibi inclusae tenebantur, Dominus eduxit: unde tota Ecclesia ejus nomini confitetur, atque omnes sancti eum laudant et benedicunt.

»Me exspectant justi, donec retribuas mihi.« Omnes justi hoc exspectabant, ut a mortuis Christus resurgeret [(882) 1Kb] ; quia non aliter se posse resurgere sciebant, nisi ipse prius resurgeret, »qui est primogenitus mortuorum, et princeps regum terrae (Apoc. I, 5).« Resurgens autem Dominus tanti laboris dignam retributionem suscepit; quia sicut ipse ait: »Data est ei omnis potestas in coelo et in terra (Matth. XXVIII, 18).«



590 PSALMUS CXLII. QUANDO FILIUS SUUS ABSALON EUM PERSEQUEBATUR (II Reg. XV, 14).
[Col. 1209B]

Hunc psalmum dictante Spiritu sancto fecit David, quando Absalon filius ejus eum persequebatur, quem et simul cantare debemus in omnibus angustiis et necessitatibus nostris.

»Domine, exaudi orationem meam, auribus percipe obsecrationem meam in veritate tua, exaudi me in tua justitia.« Tale est illud in Evangelio, ubi unum idemque Salvator noster toties repetit. »Petite, et accipietis, quaerite, et invenietis, pulsate, et aperietur vobis (Matth. VII, 7).« Unde et alibi dicit: »Regnum coelorum vim patitur, et violenti diripiunt illud (Matth. XI, 12).« Hinc et Apostolus [Col. 1209C] sine intermissione orare nos docet. »In veritate,« inquit, »tua exaudi me,« quoniam sic mihi promisisti, et verax es, et mentiri non potes, ut manifestetur justitia tua, quae ubique veritatem sequitur, et sine ea ex se non valet.

»Et non intres in judicium cum servo tuo.« Quoniam si hoc feceris, »non justificabitur in conspectu tuo omnis vivens.« Sic enim violata est humana natura, ut nemo se defendere valeat, si simul cum Deo ad judicium veniat. »Omnis enim homo mendax (Psal. CXV, 11).« Et: »Stellae non non sunt mundae in conspectu ejus (Job XXV, 5).« Et ut Joannes Apostolus ait: »Si dixerimus, quia peccatum non habemus, ipsi nos seducimus, et veritas in nobis non est (I Joan. I, 8).« Unde et quotidie [Col. 1209D] dicimus: »Dimitte nobis debita nostra, sicut et nos dimittimus debitoribus nostris (Matth. VI, 12).« Et hoc ideo, quia »persecutus est inimicus animam meam, humiliavit in terra vitam meam.« Hic est ille inimicus, de quo dicitur: »Inimicus noster diabolus, tanquam leo rugiens circuit quaerens quem devoret (I Petr. V, 8).« Iste persequitur animas nostras, eas in terra humiliat, et coelestia cogitare non permittit: iste in terram eas conculcat, et carnis voluptatibus implicat. Unde et subditur:

»Collocavit me in obscuro sicut mortuos saeculi, et anxiatus est in me spiritus meus, et in me turbatum [Col. 1210A] est cor meum.« Mortui saeculi illi sunt, qui a vera vita, quae Christus est, peccando separati sunt. Tales autem in obscuro jacent, quandiu in peccato perseverant. In his autem anxiatur spiritus, quia nimia infirmitate anima tabescit. Cor vero conturbatur, quando vana et turpia meditatur.

»Memor fui dierum antiquorum, et meditatus sum in omnibus operibus tuis.« Hoc remedium recuperandae sanitatis quaerere debemus, quando nos in obscuro collocatos, et in peccatorum tenebris jacere sentimus. Recordemur dierum antiquorum, et reformemus nosmetipsos ad exempla sanctorum. Meditemur opera Dei, et tantum magistrum imitari studeamus, in cujus operibus malum non invenitur, qui vidit omnia quaecunque fecit, et erant valde [Col. 1210B] bona. »Et in factis manuum tuarum meditabor.« Vitia et peccata non sunt in factis manuum ejus, et ideo neque cogitare, neque facere ea debeamus. Multum enim nocet mala cogitatio, quia ipsa est causa, et origo peccati.

»Expandi manus meas ad te.« Hoc est enim quod alibi dicitur: »In noctibus extollite manus vestras in sancta (Psal. CXXXIII, 2).«---»Anima mea sicut terra sine aqua tibi.« Seipsum accusat, quod anima ejus sic aliquando fuerit coram Deo sterilis, et infructuosa sicut terra sicca et sterilis et infructuosa est. Unde et velociter se exaudiri exorat, quia displicet sibi quod talis aliquando fuerit. »Justus enim, sicut scriptum est, in principio accusator est sui (Prov. XVIII, 17).«

»Domine, defecit spiritus meus.« Talis aliquando [Col. 1210C] fuit anima mea, sed adveniente Spiritu tuo, quo omnia fecundantur, defecit spiritus meus, qui eam desiccabat. Hic est ille Spiritus, de quo dicitur. »Beati pauperes spiritu (Matth. V, 3).«---»Ne avertas faciem tuam a me.« Quare? »Et ero similis descendentibus in lacum,« Si enim fideles suos Deus non exaudiret, simul et ipsi cum peccatoribus in infernum descenderent.

»Auditam fac mihi mane misericordiam tuam, quia in te speravi, Domine.« Toties homo exit de nocte, et venit ad mane, quoties peccatum derelinquit, et poenitentiam agere incipit. Non sum, inquit, in nocte, in die sum. »Nox praecessit, dies autem appropinquavit (Rom. XIII, 12).« Fac me audire et cognoscere misericordiam tuam; illam videlicet misericordiam, [Col. 1210D] quam illi soli habent, qui in te credunt et sperant.

»Notam mihi fac viam, in qua ambulem, quia ad te, Domine, levavi animam meam.« Illa via nobis nota est, per quam frequenter ambulamus. Non ergo recedamus a mandatis Dei, et nota erit nobis 591 via, per quam ambulare debemus. Ille autem levat animam suam ad Dominum, qui eam a vitiis separat, et virtutum gradibus exsultans Domino offert.

»Eripe me de inimicis meis, Domine, ad te confugi.« Qui furris fortitudinis es a facie inimici. »Doce me facere voluntatem tuam, quia tu es Deus [Col. 1211A] meus,« cujus tantummodo voluntatem et servitium facere debeo.

»Spiritus tuus bonus deducet me in viam rectam.« Quia defecit spiritus meus malus, qui me deducebat in viam perversam. Via recta illa est, quae ad patriam inducit, et a mundi impedimentis animam separat. »Propter nomen tuum, Domine,« quod assidue invocare non cesso, »vivificabis me in aequitate tua.«---»Omnis enim quicunque invocaverit nomen Domini, salvus erit (Rom. X, 13).« Ille homo vivificatur in aequitate, qui iniquitatem fugiens, juste et aeque vivere incipit.

»Et educes de tribulatione animam meam.« In tribulatione est anima illa, quae quamvis invita carnis voluptatibus servire compellitur [(883) 1Kb] . »Et in [Col. 1211B] misericordia tua disperdes inimicos meos;« per quos vitia et peccata significantur, a quibus anima affligitur et tribulatur. Unde et subditur:

»Et perdes omnes, qui tribulant animam meam.« Et hoc ideo, »quia ego servus tuus sum,« cui me per omnia servire et obedire oportet.



PSALMUS CXLIII. DAVID ADVERSUS GOLIATH (I Reg. XVII, 4).

Praelium David adversus Goliath, praelium Ecclesiae adversus diabolum significat, qui, quamvis potentissimus esse videatur, quotidie tamen a Christiano populo prosternitur, conculcatur et jugulatur.

»Benedictus Dominus Deus meus, qui docet manus meas ad praelium, et digitos meos ad bellum.« Propheta, et populus Christianus omnipotenti Deo [Col. 1211C] in hoc psalmo gratias agit, qui hostem superbissimum ejus adjutorio superavit.

»Misericordia mea et refugium meum, susceptor meus et liberator meus, protector meus, subjiciens populos sub me, et in ipso speravi.« Sic enim se habet ordo. Nihil sibi imputat, omnia ad Deum refert, et hoc ipsum, quod est, et fortis et sapiens est, et quod inimicos vicit, et quod tot ac tantis eorum insidiis resistere potuit. Atque hoc totum obtinuit, quoniam non in se, non in suis viribus, sed tantum in eo speravit. Populos autem sibi subjectos esse dicit, per quos tyrannos et haereticos, vitia et malignos spiritus intelligimus.

»Domine, quid est homo, quia innotuisti ei? aut [Col. 1211D] Filius hominis, quia reputas eum?« Miratur propheta, quod hominem tam caducum, tam superbum, tam inobientem, et miserum sic honoret, sic diligat, sic reputet, et sic se ei manifestare dignetur. Magnus honor homini, quod Dei cognitionem habet, quoniam, qui eam non habent, non inter homines, sed inter bruta animalia computandi sunt.

»Homo vanitati similis factus est; dies ejus sicut umbra praetereunt.« Ad imaginem et similitudinem Dei factus est homo, sed, sua superbia et inobedientia, tantae vanitati similis factus est, ut non immerito de eo dicatur: »Qui cum in honore esset, non intellexit, comparatus est jumentis insipientibus, [Col. 1212A] et similis factus est illis.« Et ideo »dies ejus sicut umbra praetereunt,« quae crescendo deficit, et quando major esse videtur, subito in tenebris evanescit.

»Domine, inclina coelos tuos, et descende.« Ut ab hac vanitate, quasi dicat, homo liberari valeat, inclina Domine, coelos tuos, et descende, quia, nisi tu descenderis, ille ascendere non potest. Coeli apostoli sunt, quos Dominus tunc inclinavit, et simul cum eis in lacum descendit, ut eos, qui per totum mundum sub diaboli potestate tenebantur, eriperet, quando eis dixit: »Ite in universum mundum, praedicate Evangelium omni creaturae (Marc. XVI, 15).« Magna inclinatio est, cum coeli in terram, et apostolica sublimitas ad impios et peccatores [Col. 1212B] praedicandos descendit. De quibus subditur:

»Tange montes, et fumigabunt.« Omnes enim sancti Spiritus unctione tangendi et mitigandi sunt [(884) 1Kb] , per quos majores, et potentiores homines intelligere debemus. Quos bene quidem fumigare dicit, quatenus eos ad fidem conversos in amore Dei ardere ostendat. Ubi enim fumus est, ibi et ignis esse monstratur. De hoc igne Dominus ait: »Ignem veni mittere in terram, et quid volo, nisi ut accendatur?« (Luc. XII, 49.)

»Corusca coruscationes tuas, et dissipabis eos: emitte sagittas tuas, et conturbabis eos.« Quid per coruscationes, nisi utriusque Testamenti declaratio, vel 592 signa, vel miracula significantur? His autem gentiles, secundum priorem statum dissipati, [Col. 1212C] et penitus in melius commutati sunt. Similiter autem et sagittae, sanctarum Scripturarum sententiae intelliguntur, de quibus alibi dicitur: »Sagittae potentis acutae cum carbonibus desolatoriis (Psal. CXIX, 4).« Talibus sagittis, qui vulnerantur, contra se ipsos dignissime conturbantur. Taliter autem conturbatis Apostolus ait: »Quem ergo fructum habuistis tunc, in quibus nunc erubescitis?« (Rom. VI, 21.)

»Emitte manum tuam de alto, eripe me et libera me de aquis multis, et de manu filiorum alienorum.« Emitte, inquit, manum tuam, virtutem et fortitudinem tuam de alto, de te ipso, qui super omnia altissimus es. »Et libera me de aquis multis.« Per [Col. 1212D] aquas multi populi significantur. »Et de manibus filiorum alienorum,« de quibus alibi dicitur: »Filii alieni mentiti sunt mihi (Psal. XVII, 46),« per quos omnes illos intelligimus, qui non Dei, sed diaboli filii esse dicuntur. Tales erant illi quibus Dominus ait: »Vos ex patre diabolo estis (Joan. VIII, 44).«

»Quorum os locutum est vanitatem, et dextera eorum dextera iniquitatis.« Inde manifeste alienorum filii esse probantur, quoniam et ore vanitatem loquuntur, et manibus iniquitatem operantur. Per hos autem haeretici et tyranni praecipue intelliguntur, quorum omnis sermo vanitas, et omnis operatio iniquitas est.

[Col. 1213A] »Deus, canticum novum cantabo tibi.« Ubi? »In psalterio decem chordarum psallam tibi.« Canticum novum in psalterio cantatur et psallitur, quando Vetus Testamentum non secundum litteram, sed spiritualiter praedicatur. Habent Judaei psalterium, sed non cantant ibi canticum novum, quia tantum Vetus Testamentum secundum litteram interpretantur.

»Qui das salutem regibus, qui liberas David servum tuum de gladio maligno.« Reges isti apostoli sunt, de quibus alibi dicitur: »A templo tuo in Jerusalem tibi offerent reges munera (Psal. LXVII, 30).« Et iste David Salvator noster intelligitur; gladius vero malignus diabolicam fortitudinem significat. Rogat igitur Propheta, rogat et populus Christianus, [Col. 1213B] ut ille, qui dat salutem regibus, et liberat David servum suum, et filium suum de gladio maligno, eripiat eum et liberet eum de aquis multis et manu filiorum alienorum.

»Quorum os locutum est vanitatem, et dextera eorum dextera iniquitatis.« Et haec quidem modo superius exposuimus. Possumus autem per istos reges non solum apostolos, sed omnes quoque Christianos intelligere, qui seipsos et membra sua sapienter et honeste regunt.

»Quorum filii sicut novellae plantationes, stabiliti a juventute sua.« Sic sunt, inquit, filii istorum loquentium vanitatem, et operantium iniquitatem, sicut novellae plantationes, stabiliti et firmati a juventute sua, quae inter alias aetates valentior est, [Col. 1213C] per quod videlicet, plurimo et jucundo, rhetoricoque sermone eos abundare significat. Sed quid per filios, nisi discipulos et imitatores eorum intelligamus?

»Filiae eorum compositae, circumornatae ut similitudo templi.« Per has autem eorum sententiae significantur multa verborum venustate et varietate decoratae. Bene autem similitudini comparantur, quia rei veritatem non habent, quamvis se habere ostentant.

»Promptuaria eorum plena eructantia ex hoc in illud.« Quid per promptuaria, nisi eorum corda significantur, multorum exemplorum plenitudine redundantia? Unde ex hoc in illud eructare dicuntur, quoniam ex uno volumine in aliud transeuntes, [Col. 1213D] ubique male et perverse Scripturas interpretantur. Transeunt denique ex hoc in illud, quia eorum doctrina non habet fundamentum, sed semper vaga et instabilis est.

»Oves eorum fetosae, abundantes in itineribus suis, boves eorum crassae.« De his ovibus haereticorum Dominus in Evangelio ait: »Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces (Matth. VII, 15).« Quae bene fetosae dicuntur, quia isti tales multos diabolo filios generant. Sunt et iidem ipsi, et boves crassae, quorum Deus venter est, qui sola terrena et transitoria quaerunt, non laboribus, sed voluptati et luxuriae dediti.

[Col. 1214A] »Non est ruina maceriae, neque transitus. neque clamor in plateis eorum.« Bonum illis esset, si maceriam suam non defenderent. Bonum illis esset, si per plateas suas sanctos praedicatores transire permitterent, et eorum voces et clamores audirent.

»Beatum dixerunt populum, cui haec sunt.« Homines stulti et indocti, populum istum talibus divitiis abundare cernentes, et poenas sibi paratas non intelligentes, beatum illum esse dixerunt. Sed non est ita. Ille populus beatus, cujus est Dominus Deus illorum, cujus Dominus omnium creaturarum, et Deus et Dominus est. Talem autem Deum et Dominum isti non habent, qui erroris et falsitatis simulacrum sibi Deum faciunt.



593 PSALMUS CXLIV. LAUDATIO DAVID.
[Col. 1214B]

In hoc psalmo magnifice, praeclare, multisque laudationibus Propheta Deum laudat, et benedicit, ut merito psalmus iste dicatur laudatio David, qui tantis laudationibus plenus est.

»Exaltabo te, Deus meus rex.« Tunc Deus exaltatur a nobis, quando ejus exaltationem, gloriam et honorem digne et laudabiliter praedicamus. Ipse enim est rex noster, si peccatum non regnat in corpore nostro mortali, alioquin ille tibi rex est, cui te ad regendum tradidisti.

»Et benedicam nomen tuum in aeternum, et in saeculum saeculi.« Hoc est illud nomen, de quo ipse Dominus ait: »Ego Dominus, hoc est nomen meum: gloriam meam alteri non dabo (Isa. LXVIII, 11).« [Col. 1214C] Et hoc quidem nomen illi soli benedicunt, qui et sermone et operatione servos se per omnia esse fatentur. Nisi enim tu servus ejus fueris, dominus tibi ille non erit. De servis autem dicitur: »Benedicite, servi Domini, Dominum.«

»Per singulos dies benedicam te, et laudabo nomen tuum in aeternum, et in saeculum saeculi.« Quomodo autem laudet, audiamus: »Magnus Dominus et laudabilis nimis, et magnitudinis ejus non est finis.« Discamus et nos hunc laudationis modum, et ita per singulos dies eum benedicamus: ita in aeternum, et in saeculum saeculi eum laudare non desinamus. Magnus est, inquit, Dominus, et quam magnus sit, protinus nobis exponit dicens: »et magnitudinis ejus non est finis.« Nemo scit igitur quam [Col. 1214D] magnus sit, quia quod finem non habet, quantum sit, nemo scire potest. Qui itaque tam magnus est, dic mihi, si potest, quantum laudabilis est? »Nimis.« Quid est nimis? Secundum multitudinem magnitudinis ejus. Hoc autem ideo nimis est, quia nemo hoc facere potest.

»Generatio et generatio laudabunt opera tua, et potentiam tuam pronuntiabunt.« Et prius quidem hoc egit generatio Judaeorum: nunc autem hoc agit generatio Christianorum.

»Magnificentiam majestatis tuae, et sanctitatem tuam loquentur, et mirabilia tua narrabunt.« Cum enim utrumque Testamentum legimus et praedicamus, tunc magnifica opera Domini, quae operatus [Col. 1215A] est, et sanctitatem et mirabilia ejus et loquimur et narramus.

»Virtutem terribilium tuorum dicent, et magnitudinem tuam narrabunt.« Cum enim ea, quae in diluvio, et in mari Rubro, et in castris Sennacherib, et multa alia his similia nuntiamus; tunc procul dubio terribiles Dei virtutes, ejusque magnitudinem dicimus, et narramus.

»Memoriam abundantiae suavitatis tuae eructabunt.« Eructamus autem abundantiam suavitatis ipsius, quando ea praedicamus, quae ad misericordiam spectant, quale est illud: »Qui proprio Filio non pepercit, sed pro nobis omnibus tradidit illum. Et justitia tua exsultabunt (Rom. VIII, 32).« Exsultamus vero de justitia ejus, qui reddit unicuique secundum [Col. 1215B] opera sua, bonis gloriam, et malis supplicia destinavit.

»Misericors et miserator Dominus, patiens, et multum misericors; suavis Dominus universis, et miserationes ejus super omnia opera ejus.« Nullus locus relinquitur desperationi, post tantam misericordiae repetitionem. Ille solus desperare potest, qui ista non credit, et qui, his auditis, adhuc in sua malitia perseverat. De quibus Apostolus ait: »Secundum duritiam autem tuam, et cor impoenitens thesaurizas tibi iram in die irae, et revelationis justi judicii Dei, qui reddet unicuique secundum opera sua (Rom. XI, 5).« Sunt igitur miserationes ejus super omnia opera ejus; quia nihil est in operibus [Col. 1215C] ejus, quod misericordiae comparari possit. Misericordia eum ad terram traxit, et crucis mortem subire coegit: misericordia coelum implevit, et angelorum ruinam restauravit.

»Confiteantur tibi, Domine, opera tua, et sancti tui benedicent te.« Omnia opera Domini confitentur, et laudant Dominum; quia nihil reprehensibile est in operibus Domini: unusquisque artifex in operibus suis vel reprehenditur, vel laudatur. Non est igitur malum opus Domini, quia nihil non laudabile in eo est. Et, quamvis omnis creatura Dominum benedicat, juste tamen hic dicitur: »Et sancti tui benedicent te,« quia eorum benedictiones magis Deo acceptabiles sunt. »Gloriam regni tui dicent.« Sancti, inquit, tui dicent gloriam regni tui, et loquentur [Col. 1215D] potentiam tuam. Ad quid? »Ut notam faciant filiis hominum potentiam tuam, et gloriam magnificentiae regni tui.« Singula singulis respondent. Hoc egit sanctorum praedicatio, ut totus mundus Dei potentiam agnosceret, et quanta sit coelestis beatitudinis gloria, perciperet.

»Regnum tuum, Domine, regnum omnium saeculorum, et dominatio tua in omni generatione et progenie.« Hoc est autem, quod 594 alibi dicitur: »Multiplicabitur ejus imperium, et regni ejus non erit finis (Isa. IX, 7).« Et alibi: »Potestas ejus potestas aeterna, quae non auferetur, et regnum ejus, quod non corrumpetur (Dan. VII, 14).«

[Col. 1216A] »Fidelis Dominus in verbis suis, et sanctus in omnibus operibus suis.« Nulli mentitur Dominus, nulli injustitiam facit, nihil in verbis falsum, nihil in ejus operibus invenitur injustum.

»Allevat Dominus omnes qui ruunt, et erigit omnes elisos.« Hoc de martyribus intelligitur, vel de his qui post gravium peccatorum ruinam, puro corde ad Deum convertuntur. Et martyribus quidem ipse Dominus ait: »Nolite timere eos qui occidunt corpus; animam autem non possunt occidere (Matth. X, 8).« Poenitentibus vero: »Quacunque hora peccator conversus fuerit, omnium iniquitatum ejus non recordabor (Ezech. XXXIII, 11).«

»Oculi omnium in te sperant, Domine, et tu das escas illis in tempore opportuno.« Et hoc quidem [Col. 1216B] est quod in Evangelio dicitur: »Qui solem suum oriri facit super bonos et malos, et pluit super justos et injustos (Matth. V, 45).« Possumus autem et de illa esca hoc intelligere, de qua quotidie Domino dicimus: »Panem nostrum quotidianum da nobis hodie (ibid., 11).«

»Aperis tu manum tuam, et imples omne animal benedictione.« Secundum ejus namque judicium et voluntatem omnibus bonis abundamus, et omnium rerum penuriam patimur. Quando largitur aliquid, manum aperire; et quando non largitur, manum Dominus claudere dicitur.

»Justus Dominus in viis suis, et sanctus in omnibus operibus suis.« Ipsum igitur imitari debemus, [Col. 1216C] ut per ejus viam incedamus, ejusque opera faciamus, ut, ipso adjuvante, ubi ipse est, illuc venire mereamur. Unde et subditur:

»Prope est Dominus omnibus invocantibus eum in veritate.« Non est, inquit, longe via, si ad eum venire volueris, prope est, voca eum, et respondebit tibi; si tamen in veritate invocaveris eum. Quid autem sit invocare in veritate, dicat ipsa Veritas. »Si quid petieritis, inquit, Patrem in nomine meo, dabit vobis (Joan. XIV, 13).«---»Voluntatem timentium se faciet.« Et unde hoc probas? »Et orationes justorum exaudiet, et salvos faciet eos.« Haec est enim eorum voluntas, et si hoc impetraverint; sufficit eis.

»Custodit Dominus omnes diligentes se, et omnes [Col. 1216D] peccatores disperdet.« Hoc autem complebitur in judicio, quando boni vocabuntur ad gloriam, et mali trahentur ad poenam.

»Laudationem Domini loquetur os meum.« Iste psalmus, qui titulatur laudatio David, a laudibus incipit, et in laudibus desinit. Et se Propheta in Dei laudibus perseverare promittit; et praecipit ut omnis homo simul secum in benedictionibus et laudibus perseveret. Hoc est enim quod ait: »Et benedicat omnis caro nomen sanctum ejus in aeternum, et in saeculum saeculi.«



PSALMUS CXLV. ALLELUIA [(885) 1Kb] AGGAEI ET ZACHARIAE.
[Col. 1217A]

»Lauda, anima mea, Dominum, laudabo Dominum in vita mea, psallam Deo meo, quandiu ero.« Seipsum Propheta ad Domini laudes hortatur, et animam suam ut qui alios Deum laudare praecipit, ipse otiosus non sit, nec sine laudibus inveniatur. »Lauda, inquit, anima mea, Dominum.« Noli cessare, brevis est vita ista; et ego quidem »laudabo Dominum in vita mea, psallam Deo meo quandiu ero.« Quia igitur semper erunt sancti, semper et sine fine Deum laudabunt. Discamus modo Deum laudare in hac vita, qui eum sine fine laudaturi sumus in alia vita. Merito itaque per totum hunc librum ad Dei laudes nos ubique Propheta invitat, quas et in coelo [Col. 1217B] et in terra cantare debemus.

»Nolite confidere in principibus, neque in filiis hominum in quibus non est salus.« Laudate, inquit, Dominum, sperate et confidite in ipso, et nolite confidere in principibus, qui neque vos, neque se ipsos a morte aeterna eripere possunt. Quid alii facere poterunt? Unde et subditur: »Neque in filiis hominum, in quibus non est salus.« In illo igitur sperate, qui dat salutem regibus, et qui salvat omnes sperantes in se.

»Exiet spiritus ejus, et revertetur in terram suam, in illa die peribunt omnes cogitationes eorum.« Nunc pluraliter, nunc singulariter loquitur Propheta et grammaticae regulas parvipendet. Exiet, inquit, spiritus ejus, principis videlicet alicujus, et caro revertetur [Col. 1217C] in terram suam, sicut scriptum est. Quia »terra es, et in terram ibis (Gen. III, 19).« Sive etiam spiritus revertetur 595 in terram suam, in terram miseriae et tenebrarum, in locum et in terram, quam male vivendo sibi praeparavit. »Et in illa die peribunt omnes cogitationes eorum.« Et quae fuerunt illae cogitationes? Occidere, moechari, furari, mentiri, et similia. Istae cogitationes peribunt, quia haec ulterius agere non poterunt.

»Beatus cujus Deus Jacob adjutor ejus, spes ejus in Domino Deo ipsius, qui fecit coelum et terram, mare, et omnia quae in eis sunt.« Miseri, inquit, illi, qui confidunt in principibus; illi vero beati erunt, quorum Deus Jacob adjutor ejus, qui vitia supplantant et a se repellunt, qui verum Deum [Col. 1217D] venerantur et colunt, non illos qui ab hominibus facti sunt, sed illum qui omnia fecit.

»Qui custodit veritatem in saeculum, facit judicium injuriam patientibus, dat escam esurientibus.« Hoc autem alii dii facere non possunt, quia omnes mendaces sunt, et non judicaturi, sed judicandi et simul cum aliis damnandi. Escam autem, et carnalem, et spiritualem solus Deus fecit et esurientibus dedit.

»Dominus erigit elisos;« illos videlicet elisos, [Col. 1218A] qui ex toto corde indulgentiam quaerunt, et se elisos esse intelligunt. »Dominus solvit compeditos,« ut in via mandatorum Dei recto itinere currere possint. »Dominus illuminat caecos,« ut de eorum tenebris liberati veritatem intelligere valeant. »Dominus dirigit justos,« quia ipsius gratia est, quod a recto itinere non recedunt. »Dominus custodit advenam,« de gentilitate, vel undequaque ad Ecclesiam venientem. »Pupillum et viduam suscipiet.« quibus malus pater et maritus diabolus mortuus est. Gaudeant pupilli, qui talem patrem amiserunt, gaudeant illae viduae, quae talis mariti turpia et injusta conjugia reliquerunt.

»Et viam peccatorum exterminabit.« Exterminantur peccatorum viae, quia malae sunt, sed non [Col. 1218B] exterminantur peccatores, si eas reliquerint, et per viam justitiae ambulare voluerint.

»Regnabit Dominus in aeternum, Deus tuus, Sion, in saeculum saeculi.« Regnabit, inquit, Dominus Deus, tuus Sion in aeternum, et in saeculum saeculi, et ideo jubila, et exsulta, et noli cessare a laudibus ejus in aeternum, et in saeculum saeculi. Qui regnum habet aeternum, habeat et laudes aeternas.



PSALMUS CXLVI. ALLELUIA.

Quid significat Alleluia psalmi hujus initium indicat.

»Laudate Dominum, quoniam bonus est psalmus.« Illa laus vocatur psalmus, quae in psalterio fit, et sine psalterio non fit. In psalterio vero cantare non [Col. 1218C] possumus, nisi et manus tangat corda, et lingua proferat voces. Bonus igitur est psalmus, quia bona est illa laus, in qua cum voce opera concordant. »Deo nostro jucunda sit laudatio.« Nos, inquit, laudemus Dominum, nos agamus quod nostrum est; ipse vero laudationem nostram jucundam faciat, ipse gratam et acceptabilem habeat.

»Aedificans Jerusalem Dominus, et dispersionem Israel congregans; suscipiens mansuetos Dominus, humiliat autem peccatores.« Sic enim se habet ordo: Dominus, inquit, ex vivis lapidibus aedificans coelestem Jerusalem, et congregans in ea dispersionem Israel, id est sanctam Ecclesiam, ubique gentium diffusam, suscipiens ibi mansuetos et humiles corde, humiliat peccatores usque ad terram; ut [Col. 1218D] adimpleatur quod scriptum est: »Deponit potentes de sede, et exaltat humiles (Luc. I, 52).«

»Qui sanat contritos corde, et alligat contritiones eorum.« Hoc est quod alibi dicitur: »Cor contritum, et humiliatum Deus non spernit (Psal. L, 19).« Contritiones alligat Dominus, quoniam omnem sanctorum tristitiam, et cordis contritionem in gaudium convertit. Unde alibi dicitur: »Qui seminant in lacrymis in exsultatione metent (Psal. CXXV, 5).«

[Col. 1219A] »Qui numerat multitudinem stellarum, et omnibus eis nomina vocat.« Istae sunt illae stellae, de quibus Apostolus ait: »quia stella differt a stella in claritate (I Cor. XIII, 41).« Istae autem numeratae sunt, et nulla illarum de numero a Domino constituto perire, vel minui potest. Si enim capilli capitis nostri omnes numerati sunt, quis de sanctorum numero dubitare possit, quorum et numerum, et nomina ipse scit, qui omnia novit? Unde et convenienter subditur:

»Magnus Dominus noster, et magna virtus ejus, et sapientiae ejus non est numerus.« In his, quae modo superius dicta sunt, et magnus, et fortis, et sapientissimus Dominus vera ratione esse probatur.

»Incipite Domino in confessione, psallite Deo [Col. 1219B] nostro in cithara.« Dixit superius, »laudate Dominum;« nunc autem admonet, ut laudare incipiant in confessione laudis et jubilationis. Et quia superius de psalterio dictum est, nunc in cithara quoque laudare praecipit, ut sit psalterium jucundum cum cithara. Et cithara quidem ad Novum Testamentum, de qua jam multoties superius diximus. in cithara cantare est vel Novum Testamentum praedicare, vel Trinitatis mysterium exponere, quia tres vel quatuor chordae sufficiunt.

596 »Qui operit coelum nubibus, et parat terrae pluviam.« Coeli apostoli sunt, qui spiritualis doctrinae nubibus operti, ubique illam aquam ferunt, qua tota Ecclesia irrigatur, lavatur, et satiatur. [Col. 1219C] Terra enim Ecclesia est, cui haec aqua parata est.

»Qui producit in montibus fenum, et herbam servituti hominum.« Montes isti Ecclesiae doctores intelliguntur, qui illo feno, et illa herba Domino largiente abundant, quibus Dei animalia nutriuntur, per quae utriusque Testamenti scientia designatur.

»Qui dat jumentis escam ipsorum, et pullis corvorum invocantibus eum.« Haec sunt illa jumenta, quae totius Ecclesiae onera ferunt, per quae apostoli et doctores significantur. Tale jumentum se vir justus esse intelligens, ait: »ut jumentum factus sum apud te, et ego semper tecum (Psal. LXXII, 23).« Isti autem spiritualibus cibis nutriuntur, qui eis a Domino praeparantur. De pullis vero corvorum Apostolus dicit: »fuistis aliquando tenebrae, nunc autem [Col. 1219D] lux in Domino (Ephes. V, 10).« Unde et alibi dicitur: »Aethiopia praeveniet manus ejus Deo (Psal. LXVII, 32).« Tales sunt omnes peccatores ex toto corde ad poenitentiam conversi. His autem Dominum invocantibus esca illa ministratur, quae dat vitam mundo, id est panis vivus, qui de coelo descendit.

»Non in viribus equi voluntatem habebit, neque in tabernaculis viri beneplacitum est ei.« Malus est iste equus, cujus vires Deo non placent, per quem nimirum tyranni et haeretici demonstratur, super quos diabolus sedet, et cruentis calcaribus stimulat, atque in omnia scelera violenter ruere facit. Viri autem tabernacula, haereticorum sunt [Col. 1220A] conventicula, qui quoniam in suis viribus confidunt, quasi a viribus viri dicuntur.

»Beneplacitum est Domino super timentes eum, et in eis qui sperant in misericordia ejus.« Quid Deo displiceat et placeat, in his verbis declaratur. Illi soli sibi placent, qui Deum timent, et in ejus misericordia sperant.



PSALMUS CXLVII. ALLELUIA

Titulus iste laudabilis ad laudes Dei nos semper hortatur.

»Lauda, Jerusalem, Dominum, lauda Deum tuum, Sion.« Invitat nunc Propheta totam Ecclesiam ad laudem Dei, quae per Jerusalem et Sion significatur. Jerusalem, visio pacifica, Sion speculatio interpretatur. [Col. 1220B] Utrumque nomen Ecclesiae convenit, quae et sola pacem habet, quoniam »non est pax impiis, dicit Dominus (Isa. LVII, 21),« et plena oculis ante et retro omnia sibi utilia speculatur. Et quia »in pace factus est locus ejus, et habitatio ejus in Sion (Psal. LXXV, 3),« merito Sion et Jerusalem, quae hic per pacem significatur, Dominum laudare jubetur.

»Quoniam confortavit seras portarum tuarum, benedixit filios tuos in te.« Portae Jerusalem apostoli sunt et doctores, episcopi et sacerdotes, qui eam muniunt et claudunt, et introeundi aditum aperiunt. Nullus ingreditur nisi per istos, quorum serae tam fortes sunt, ut a nullo aperiri, vel claudi valeant, nisi ab ipsis. Unde et eis a Domino dicitur: [Col. 1220C] »Quaecunque ligaveritis super terram, erunt ligata et in coelis, et quaecunque solveritis super terram, erunt soluta et in coelis (Matth. XVIII, 18),« Benedixit autem Dominus filios ejus in ea, quam videlicet benedictionem illi soli habent, qui manent in ea, et illi amittunt, qui separantur ab ea. Sunt igitur Ecclesiae filii benedicti, sed in ea benedicti sunt; extra vero benedicti non sunt.

»Qui posuit fines tuos pacem.« Ubi non est pax, ibi neque Ecclesia est, quia infra terminos pacis Ecclesia tota concluditur, et extra fines pacis non extenditur.

»Et adipe frumenti satiat te.« De hoc frumento Dominus ait: »Nisi granum frumenti cadens in terram mortuum fuerit, ipsum solum manet. Si autem [Col. 1220D] mortuum fuerit, multum fructum affert (Joan. XII, 24).« Adipe ergo frumenti reficitur Ecclesia, quae Christi sanguine satiatur.

»Qui emittit eloquium suum terrae,« per quod evangelicam praedicationem intelligimus, de qua ipse Dominus ait: »Ite in universum mundum, praedicate Evangelium omni creaturae (Marc. XX, 16).« De quo et subditur: »Velociter currit sermo ejus.« Velociter enim, et intra paucos annos, sicut scriptum est, »in omnem terram exivit sonus eorum, et in fines orbis terrae verba eorum (Psal. XVIII, 18, 5).«

»Qui dat nivem sicut lanam, nebulam velut cinerem spargit.« Hoc autem tale est ac si dixisset: [Col. 1221A] Qui dat nivem et lanam; nebulam et cinerem spargit. Dat Dominus fidelibus suis nivem, quando baptizantur: dat lanam, qua vestiantur: spargit multoties a cordibus eorum nebulam et cinerem, qua excaecantur. De hac nive alibi dicitur: »Asperges me hyssopo et mundabor, lavabis me et super nivem dealbabor (Psal. L, 8).« Dat ergo Dominus nivem, id est candorem et pulchritudinem nivis. Dat lanam, ex qua nobis vestimenta faciamus, ut vestiti et non nudi incedamus. Haec vestis incorporea est, qua tamen vestitur et ornatur corpus et anima. Si habes humilitatem, vestimentum tibi est, si habes patientiam, vestimentum tibi est, et quicunque habet charitatem, bene vestitus est. Talia vestimenta 597 ex ista lana conficiuntur, quam quidem nisi a Domino [Col. 1221B] habere non possumus: »Quid enim habes, dicit Apostolus, quod non accepisti?« (I Cor. IV, 7.) Ex tunc quidem Dominus nebulam et cinerem sparsit, quando populus, qui sedebat in tenebris, vidit lucem magnam. Jam, Deo gratias, liberati sumus a tenebris erroris, et omnis caligo nebulae et cineris fugata est a nobis.

»Mittit crystallum suam sicut frusta panis: ante faciem frigoris ejus quis subsistit [(886) 1Kb] « Vetus Testamentum, quod prius quidem obscurissimum erat, nunc spiritualiter intellectum, digne satis crystallus vocatur, quoniam spiritualiter intelligentibus clarissimum et penetrabile factum, est. Quia sicut scriptum est: »Vicitleo de tribu Juda, radix David, aperire [Col. 1221C] librum, et solvere septem signacula ejus (Apoc. V, 5).« Et quod propter suam duritiam prius comedi et intelligi non poterat nunc quasi panis in frusta divisus, facile sumitur et intelligitur. De hoc pane Jeremias ait: »Parvuli petierunt panem, et non erat qui frangeret eis (Thren. IV, 4). Ante faciem frigoris ejus quis sustinebit?« Hoc autem tale est ac si diceret. Nisi Dominus hoc fecisset, nemo ante faciem frigoris ejus subsistere potuisset. Unde et subditur:

»Mittit verbum suum, et liquefaciet ea, flabit spiritus ejus, et fluent aquae.« Frigida erat lex, dura, et sine misericordia, quia ad litteram intellecta non lucebat in ea ignis charitatis; mortem jubebat. Si quis fecerit inquiens hoc vel illud, morte moriatur. Misit ergo Dominus Verbum suum, Filium suum, [Col. 1221D] Salvatorem nostrum, qui eam spiritualiter exponendo, liquefecit, et tolerabilem et intelligibilem reddit. Flavit in ea Spiritus sanctus, spiritus sapientiae et intellectus, et fluxerunt aquae spirituales, quae inclusae continebantur. Hoc autem sua gratuita misericordia fecit Dominus, pronuntians et exponens verbum suum et legem suam Jacob; non carnali, sed spirituali Jacob; »justitia, et judicia sua Israel;« [Col. 1222A] non carnali, sed spirituali Israel. Unde Apostolus ait: »quia caecitas ex parte contigit in Israel (Rom. XI, 15).« Hoc et sequentia manifestant.

»Non fecit taliter omni nationi, et judicia sua non manifestavit eis.« Solis illis manifestavit verba et judicia Dei, qui ea spiritualiter intelligere meruerunt.



PSALMUS CXLVIII. ALLELUIA, ALLELUIA.

Titulus iste toties repetitus gaudium nobis et laetitiam praestat.

»Laudate Dominum de coelis, laudate eum in excelsis.« Non sufficit Prophetae ad Dei laudes solos homines invitare, angelos invitat, et omnia quae in coelis continentur. Invitat et terram, et quaecunque [Col. 1222B] continentur in ea. Neque dimittit ea quae sub terra sunt, sed ipsas quoque abyssos laudare Dominum jubet. Omnis autem creatura laudat Deum, quia nulla est quae ei non serviat, et ejus mandata non custodiat. Laudate, inquit, Dominum, vos qui in coeli estis, et de coelis originem ducitis, et quia in excelsis habitatis, excelsius caeteris Deum laudate. Clariores et altiores voces habetis, quia omnibus aliis clariores et sublimiores estis.

»Laudate eum, omnes angeli ejus, laudate eum, omnes virtutes ejus.« In nomine angelorum et virtutum omnes beatorum spirituum ordines continentur. Considera modo quantae et quales laudes ibi sunt, ubi tot et talium cantorum voces resonant.

[Col. 1222C] »Laudate eum sol et luna, laudate eum, omnes stellae et lumen.« Ex quo mundus iste factus est, nunquam haec omnia a laudibus cessaverunt, quia sui servitii ordinem nunquam reliquerunt. Quis enim solem, lunam et stellas videat, et tantorum luminum Creatorem non laudet et benedicat? Nihil est, in quo amplius, quam in his admiretur et laudetur virtus et sapientia Dei. Unde et non immerito post angelos secundum in Dei laudibus obtinent locum.

»Laudate eum, coeli coelorum, et aquae, quae super coelos sunt, laudent nomen Domini.« Coeli coelorum illi sunt, qui omnibus aliis superiores sunt, ubi Dei divinitas et majestas clarius et manifestius revelatur. Nam et Apostolus usque ad tertium coelum raptum se fuisse commemorat. Aquas autem [Col. 1222D] super coelos esse Moyses ostendit, ubi ait: »Divisit Deus aquas quae erant supra firmamentum, ab his quae erant sub firmamento (Gen. I, 7).«

»Quia ipse dixit, et facta sunt, ipse 598 mandavit, et creata sunt.« Si dixit, Verbo dixit, et per Verbum omnia factum esse intelligamus, ideo hoc Verbum posuit, quod est, dixit. Nota simul celeritatem et facilitatem faciendi omnia; nulla fuit mora inter facere [Col. 1223A] et dicere; sed statim, ut dixit, facta sunt omnia.

»Statuit ea in aeternum et in saeculum saeculi, praeceptum posuit, et non praeteribit.« Omnia quae superius dicta sunt in aeternum esse statutum est; praeceptum hoc positum est, et praeteriri non potest.

»Laudate Dominum de terra, dracones, et omnes abyssi.« Sicut illi superiores, ita et isti inferiores sunt: caetera vero, quae sequuntur, in medio consistunt. Per dracones et abyssos, eos intelligimus qui in inferno continentur; et ipsos igitur ad laudes Dei invitat Propheta, ut ei obediant, neque contraire audeant. Nulla creatura se poterit excusare, quod ad Dei laudes invitata non sit.

[Col. 1223B] »Ignis, grando, nix, glacies, spiritus procellarum, quae faciunt verbum ejus.« Laudantur ista, quia faciunt verbum ejus, quoniam non veniunt, nisi ex praecepto et voluntate ipsius, et statim, ut ei placuerit, obedire non differunt; et miseri homines pene ubique inobedientes inveniuntur.

»Montes et omnes colles, ligna fructifera et omnes cedri, bestiae et universa pecora, serpentes et volucres pennatae.« Omnia ista Deum laudant, quia tam sapienter creata sunt, ut eorum factura, et pulchritudo omnibus placeat. Laus artificis est, uniuscujusque operis laudabilis compositio.

»Reges terrae et omnes populi, principes et omnes judices terrae, juvenes et virgines, senes cum [Col. 1223C] junioribus laudent nomen Domini.« Audiat omnis rationabilis creatura, quia dracones, serpentes, bestiae et universa pecora laudant nomen Domini, et erubescat, et confundatur, si toties invitata non laudaverit Dominum. Et caeterae quidem creaturae laudant Deum per homines, homines vero per se ipsos laudare debent. Nam et mali et iniqui homines, etiamsi nolint, laudant Dominum, si quando laudant et admirantur opera Domini. Sed haec talis laus non sufficit eis. Illi bene laudant, qui in eum credunt, qui ei serviunt et obediunt, ejusque voluntatem faciunt.

»Quia exaltatum est nomen ejus solius, confessio ejus super coelum et terram, et exaltavit cornu populi sui.« Laudetur, inquit, super coelum, [Col. 1223D] quia nomen ejus solius exaltatum est super omnes coelos. Laudetur et super terram, quia nomen ejus exaltatum et nominatum est super omnes terras. Hoc autem a populo suo, quia exaltavit et sublimavit cornu, potentiam et fortitudinem populi sui.

»Hymnus omnibus sanctis ejus, filiis Israel populo appropinquanti sibi.« Iste, inquit, hymnus datur ad cantandum, et jubilandum omnibus sanctis ejus, id est filiis Israel, populo videlicet appropinquanti sibi similitudine, imitatione, et bona voluntate.



PSALMUS CXLIX. ALLELUIA.

Quicunque legimus hunc titulum, laudemus Dominum, [Col. 1224A] quia quod Hebraice dicitur, Alleluia, Latine dicitur, laudate Dominum.

»Cantate Domino canticum novum, laudatio ejus in Ecclesia sanctorum.« Vetera, inquit, transierunt, facta sunt omnia nova. Cantent Judaei inveterati dierum malorum canticum vetus: vos autem aquis baptismatis innovati cantate Domino canticum novum, Canticum videlicet Christi nativitatis, passionis et ascensionis. Haec autem laudatio sit in Ecclesia sanctorum, in populo Christianorum, non in Synagoga Judaeorum.

»Laetetur Israel in eo, qui fecit ipsum, et filii Sion exsultant super rege suo.« Ille, inquit, Israel, qui cantat canticum novum, laetetur in eo qui fecit ipsum, et qui se credit factum esse ab ipso, qui crucifixus [Col. 1224B] est propter ipsum. Et filii Sion, filii illius Jerusalem, quae sursum est, quae est mater nostra, exsultent super rege suo, qui diabolo superato regnavit a ligno.

»Laudent nomen ejus in choro, et tympano, et psalterio psallant ei.« Quid autem sit laudare Dominum in choro, et tympano, et psalterio superius dictum est, et in sequenti psalmo plenius dicetur.

»Quia beneplacitum est Domino in populo suo, et exaltabit mansuetos in salutem.« Dignissima causa, quae eum laudare debeant, quia ipsi sunt, qui multum ei placent, et quos ipse in aeternam salutem et gloriam exaltabit. Unde et subditur:

»Exsultabunt sancti in gloria, laetabuntur in sublibus [Col. 1224C] suis.« In illis videlicet cubilibus, in quibus exaltati gloriam et salutem invenient.

»Exaltationes Dei in faucibus eorum, et gladii ancipites in manibus eorum.« Hoc autem erit in judicio, quando in magna laetitia et exsultatione mundum judicabunt, et gladiis aeternae damnationis impiorum corda vulnerabunt, dicentes eis: »Ite, maledicti, in ignem aeternum, qui 599 paratus est diabalo, et angelis ejus (Matth. XXV).« Et hoc est quod dicit:

»Ad faciendam vindictam in nationibus, et increpationes in populis.« Tales erunt illi gladii, quibus in populis et nationibus universalis vindicta et increpatio fiet. Unde et ancipites dicuntur, quia a nullo ingenio evitari poterunt.

[Col. 1224D] »Ad alligandos reges eorum in compedibus, et nobiles eorum in vinculis ferreis.« Illi, inquit, gladii vulnerabunt et jugulabunt damnabunt et increpabunt, et ipsos reges et principes ferreis durisque vinculis alligabunt.

»Ut faciant in eis judicium conscriptum.« Gladii, inquit ancipites ad tam diversa omnia praeparati erunt in manibus eorum, »ut faciant in eis judicium conscriptum,« judicium firmum et immutabile, quale in divinis voluminibus scriptum invenitur. »Gloria haec est omnibus sanctis ejus.« Gloria, inquit, haec communis erit omnium, et non solum apostoli, verum etiam omnes sancti in illo judicio judicabunt.



PSALMUS CL. ALLELUIA.
[Col. 1225A]

Nunquam laudes Domini finem habeant, quia in principio et in fine hujus psalmi, qui ultimus est omnium, Dominum nos Propheta laudare jubet. Cum enim dicat in ipso fine: »Omnis spiritus laudet Dominum,« manifeste ostendit quia non vult ut laudes finiantur, ut continua sit perseverantia in laudibus Domini.

»Laudate Dominum in sanctis ejus, laudate eum in firmamento virtutis ejus.« Coelum et terram, et omnes creaturas quae in eis sunt, ad laudes Dei Propheta invitaverat, nunc autem materiam, qua eum laudent, eis ministrat. Sumat unusquisque quod sibi placet, et quod sibi conveniens et utile esse videtur. »Laudate, inquit, Dominum in sanctis ejus.« [Col. 1225B] Hanc laudandi materiam suscipite, quia in nulla alia re laudabilior esse probatur. Dicite ergo: »Mirabilis Deus in sanctis ejus, Deus Israel, ipse dabit virtutem et fortitudinem plebi suae, benedictus Deus (Psal. LXVII, 36).« Si quis enim considerare velit sanctorum fidem, et sapientiam, et constantiam, et patientiam, et alias virtutes quas a Deo suscipere meruerunt, facile cognoscere poterit valde in sanctis suis Deum et laudabilem et mirabilem esse. Unde et alibi in sua et aliorum persona iste, qui hoc modo loquitur, ait: »Mirabilis facta est scientia tua ex me, confortata est, et non potero ad eum (Psal. CXXXVIII, 6).«

»Laudate eum in firmamento virtutis ejus.« Pro firmamento Dominum laudare memento. Terra fide [Col. 1225C] fortis, quod dat tibi conditor orbis. Hoc enim firmamentum, quod coelum vocatur, quod sua virtute et potentia ineffabili Dominus fecit, apostolos, caeterosque sanctos significat, qui tanta virtute et claritate praediti sunt, ut nulla sub coelo creatura valeat eis comparari.

»Laudate eum in virtutibus ejus.« Non tua vir virtus, qua pugnas, sed tibi Christus in cruce donavit, quando moriens superavit. Sis igitur certus, quia pugnas virtutibus [(887) 1Kb] ejus. Sive virtutes coelorum intelligamus, sive virtutes miraculorum, quae per sanctos suos operatus est Dominus, sive etiam sapientiam, justitiam, fortitudinem, temperantiam, caeterasque virtutes, quibus sanctos ornatos fuisse, [Col. 1225D] quibus et vitia, et malignos spiritus, omnesque suos adversarios eos superasse legimus, valde quidem conveniens est ut in omnibus his Deus laudetur et glorificetur.

»Laudate eum secundum multitudinem magnitudinis ejus.« Semper laudate, quia nullo fine tenetur. Nescis fortasse quantum eum laudare debeamus; considera quantus est, et secundum ejus quantitatem laudes multiplica. Nunquam igitur a laude quiescas, quia immensus est ille quem laudas. »Laudes itaque Domini loquatur os meum, et benedicat omnis caro nomen sanctum ejus (Psal. CXLIV, 21),« non ad tempus, sed »in saeculum saeculi.«

»Laudate eum in sono tubae.« Nunquam nostrarum [Col. 1226A] sileat vox alta tubarum; et tuba vox alta sonus est laudatio sancta. Post laudandi materiam, consequenter instrumenta posuit, quibus Deum laudare debeamus. Tuba namque, psalterium, et cithara, tympana quoque, chorus et chordae, organa et cymbala, instrumenta sunt musicae artis, divinis laudibus convenientia. Non omnium est tuba canere: hoc officium episcoporum et doctorum est. Illis enim dicitur: »Canite initio mensis tuba (Psal. LXXX, 4).« Et: »Clama, ne cesses, quasi tuba exalta vocem tuam (Isa. LVIII, 1).« Isti sunt septem angeli in Apocalypsi tuba canentes. Tubarum sonitu muri Jericho corruerunt, et ingrediendi aditum undique populo Dei aperuerunt. Tubis Israelitae ad praelium vocabantur, tubis jubilaeus annus nuntiabatur, et ad [Col. 1226B] totius anni solemnitatem populus parabatur. Hoc autem totum sacerdotum ministerio fiebat, 600 quia episcoporum et sacerdotum voces significabat, quibus per prophetam dicitur: »Si non annuntiaveris iniquo iniquitatem suam, animam ejus de manu tua requiram (Ezech. III, 19).«

»Laudate eum in psalterio.« Psalterium portat homo, quem nova vita reformat. Ut valeat denis verbis insistere legis. Omnis chorda sonum reddat bene torta canorum. Cantare in psalterio perfectorum est. Hoc instrumentum Deus ipse constituit, et decem chordas suo digito in eo extendit, per quas decem verba legis significantur. Vocatur autem prima chorda, unus Deus: »Et non habebis Deum alium absque me (Exod. XX, 3).« Secunda vero, »Non [Col. 1226C] facies tibi simulacrum (ibid., 4).« Tertia, »Non accipias nomen Dei tui in vanum (ibid., 7).« Quarta vero, »Cole diem Sabbatorum (ibid., 8).« Quinta, »Honora patrem et matrem (ibid., 12).« Quinque autem, quae sequuntur, haec nomina sunt. »Non occides, non moechaberis, non furtum facies, non falsum testimonium dices, non concupisces rem proximi tui (ibid., 13-18).« Inter haec autem Dei mandata, tanta concordia est, ut qui offendit in uno, necessario offendat in omnibus. Unde Jacobus apostolus ait: »Quicunque observaverit totam legem, offendat autem in uno, factus est omnium reus (Jac. XI, 10).« Aliquando in duas chordas peccaverat David, adulterium simul et homicidium perpetrando; sed [Col. 1226D] postquam ei dictum est: Dimissum est tibi peccatum tuum; mox laetabundus et ad psalterium accedens, ait: »Exsurge, gloria mea, exsurge, psalterium et cithara (Psal. LVI, 9).« Vere magna gloria ibi est, qui haec decem verba custodire potest, et qui has chordas sine offensione tangit et modulatur. Unde Apostolus ait: »Gloria nostra hoc est, testimonium conscientiae nostrae (II Cor. I, 12).« Ille enim in psalterium non delinquit, quem conscientia non accusat.

»Laudate eum in psalterio et cithara.« In cithara cantat, qui corda tumentia placat. Nam cithara a furiis mentem solvere Saulis. Decem chordas, sicut modo diximus, habet psalterium; in cithara [Col. 1227A] vero tres cordae sufficiunt, per quas Trinitatis mysterium significatur. Unde quatuor animalia, et ipsi Seraphim, die ac nocte modulando, dicunt: »Sanctus, Sanctus, Sanctus Dominus Deus Sabaoth, plena est omnis terra majestate ejus (Isa. VI, 1).« Multi autem in cithara cantant, qui psalterium ferre non valent. Psalterium ad operationem, cithara autem ad sermonem pertinet. Qui bene praedicat et male vivit, citharam quidem habet, psalterium non habet. Est autem psalterium jucundum cum cithara, quando vox operationi, et operatio voci concordat, alioquin parum citharaedus proficit sibi, quamvis multis aliis cantando proficiat.

»Laudate eum in tympano.« Tympana nos clare mortalia mortificatae membra docent carnis corii, [Col. 1227B] quia sunt animalis. Hoc instrumentum proprie martyrum est; quamvis et illorum esse videatur, qui carnem suam crucifigunt cum vitiis et concupiscentiis. Tympanum enim verberibus sonat, et nisi feriatur et percutiatur non sonat. Est enim corium siccum et extensum, quod frequenti percussione longius resonat. Si autem delectat te audire vocem tympani benesonantis et laudantis, audi Apostolum dicentem: »A Judaeis quinquies quadragenas una minus accepi; ter virgis caesus sum, semel lapidatus sum (II Cor. XI, 24).« Beati Stephani tympanum, cum percuteretur et a Judaeis lapidaretur, tam magnum sonum reddidit, ut coelos aperiret, et ante thronum Dei sublimius audiretur. Ait ergo: »Video coelos apertos, et Jesum stantem a dextris Dei (Act. VII).« [Col. 1227C] Tales ergo in tympanis Deum laudabant, qui carnem suam prius jejuniis afflictam et siccatam, tyrannorum verberibus et cruciatibus flagellandam tradebant.

»Laudate eum in tympano, et choro.« Non chorus ullus erit, ubi clero regula desit. Ordine namque sedent; ergo ordine vivere debent. Illi itaque laudabant in choro, de quibus dicitur: »Multitudinis autem credentium erat cor unum et anima una (Act. IV, 32.« Illi enim clerici et monachi, qui se diligunt, qui se honorant, qui sibi vicissim obediunt et serviunt, qui sibi assurgunt, qui ad invicem alter alterius onera portant, qui sub regula et disciplina vivunt, illi, inquam, in choro Deum laudant. Non enim tantum ad vocum consonantiam, quantum ad animorum mentisque concordiam respicit Deus.

[Col. 1228A] »Laudate eum in chordis.« Torquentur sancti manibus, si quando tyranni: chordis laudatur, nam chorda vocatur carnis tortura, carnis tribulatio dura. Per has ergo chordas nulla alia instrumenta, nisi ipsa sanctorum martyrum corpora intelligimus, quae multoties in eculeo, et catasta, et in cruce, quasi quaedam chordae in psalterio extendebantur. Illi ergo qui talia patiebantur, in chordis procul dubio Deum laudabant.

»Laudate eum in chordis et organo.« Organa nostra Deum laudent sine fine dierum. Organa doctorum voces dicuntur eorum. Quas reboant lignis, conceptas follibus imis. Organa et tympana unam habent significationem, utraque enim significant carnis mortificationem, sive per abstinentiam, sive per [Col. 1228B] martyrii passionem. Illae namque episcoporum praedicationes in organo fiunt, quae de corpore per abstinentiam dissecato et mortificato procedunt. Unde Apostolus ait: »Castigo corpus meum, ne forte dum aliis praedicavero, ipse reprobus efficiar (I Cor. IX, 27).« Illa igitur praedicatio reproba est, quae non de corpore castigato et mortificato, sed de carne impinguata et delicata procedit. Organa enim ex mortuorum 601 pellibus, et siccis coriis conficiuntur. Unde et merito illos significant, qui multis abstinentiis afficiuntur.

»Laudate eum in cymbalis bene sonantibus, laudate eum in cymbalis jubilationis.« Cymbala quippe Dei bene sonantia sunt duo cleri. Hic novus, ille vetus; hic Paulus, et hic bene Petrus. Olim cantavit, [Col. 1228C] cum nos Judamque vocavit. Ille enim in cymbalis bene sonantibus canit, qui verba sua, et sermonem suum utriusque Testamenti auctoritate confirmat. Duo namque testamenta, duo cymbala sunt, quae tunc quidem suaviter sonant, quando alterum attingitur sibique vicissim respondent. Hinc est enim, quod abyssus abyssum invocat; hinc est, quod inter medios cleros non dominari jubemur: hinc est, quod duo Cherubim se vicissim respiciunt, et bini discipuli a Domino mittuntur

»Omnis spiritus laudet Dominum.« Spiritus omnis eum benedicat nunc, et in aevum. Laudet, ametque, colat, quem Rachel mater adorat. Nunc secunda quidem, sterilis sine semine pridem. Hoc Pater, hoc Flamen, hoc Filius audiat. Amen.




[Col. 1229]
S. BRUNONIS ASTENSIS EPISCOPI SIGNIENSIS EXPOSITIO DE MULIERE FORTE

[Col. 1229A] 602 Nemo quidem ambigit humanae divinaeque sapientiae Salomonem prae omnibus principatum possedisse. Multum igitur decuit, ut tantus vir Domini sui majora negotia procuraret. Cogitat itaque atque percurrit quando, aut quo in loco mulierem fortem inveniat, quae Domino suo sit digna copulari. Ait enim (Prov. XXI):

»Mulierem fortem quis inveniet?« Quae mulier tam sapiens, tam nobilis, tam decora, tam pulchra, tam dives, tam ornata reperietur, quam tantus rex, tantique regis filius in matrimonio sibi conjungat? »Procul.« Non hoc, inquit, in tempore reperitur, non nostro in regno invenitur; procul est, longe est, non modo in Judaea est. Est enim ab ortu solis et occasu, ab aquilone et mari. »Et de ultimis finibus [Col. 1229B] pretium ejus.« Non una, inquit, provincia contenta, quinimo ex omnibus mundi partibus; aurum, argentum, lapides pretiosi et caetera, quae ad pretium pertinent et ornatum ejus, deferent. Erit enim in vestitu deaurato circumdata varietatibus. Erit itaque ex ultimis finibus pretium ejus; quoniam post hujus saeculi finem pretium suscipiet, coronam et haereditatem.

»Confidit in ea cor viri sui.« Non petulans, in quit, non lasciva, non adultera erit, imo casta, sobria et viro fidelissima. Quocirca vir ejus confidit in ea. Non zelotypus erit, non ejus insipientiae, non infidelitatis timebit. Fugiant adulteri, cessent Judaei, non tentent eam haeretici: ejus quippe thalamus corrumpi non potest. »Et spoliis non indigebit.« [Col. 1229C] Non enim spoliis indiget Ecclesia, quoniam semper iniquorum praevalet multitudini. Semper enim vitia supplantat, semper malignos spiritus fugat, ejusque spolia diripit, animas videlicet baptismi fonte purgatas. Quis enim nisi victor spoliis dicetur onustus?

»Reddet ei bonum, et non malum omnibus diebus vitae suae.« Non asper, inquit, non durus hujus sponsus erit; imo dulcis, suavis, qui non aliquando bonum, aliquando malum, sed bonum, et nunquam reddet malum: »Sine poenitentia enim sunt dona, et vocatio ejus (Rom. XI, 29).« Nunquam enim poenituit dedisse quod dedit, fecisse quod fecit, vocasse quos vocavit. Vix enim sine labore, et angustia aliquid vel parvum acquirit. Postquam autem ad [Col. 1229D] vitae dies Ecclesia pervenerit, semper bonum, et nunquam malum suscipiet. Sicut econtra mali semper malum, nunquam autem bonum invenient.

[Col. 1230A] »Quaesivit lanam, et linum, et operata est consilio manuum suarum.« Per lanam, et linum, in quibus totum muliebre artificium continetur, totam ecclesiasticam operationem intelligimus. Habet Ecclesia lanam, et linum, quo et animas vestit et corpora. Colligit linum circa fusum, colligit spem circa fidem. Non sine fuso tenditur filum, nec sine fide prolatatur spes: »Est enim fides sperandarum substantia rerum (Hebr. XI, 1).« Non invasit, sed quaesivit; accepit, et operata est. Hoc autem consilio manuum suarum. Manuum enim consilium optimum est, quoniam quae consiliantur ipsae perficiunt. Lingua autem dicere novit; quae autem dicit, facere nescit.

»Facta est quasi navis institoris.« Navis quidem, [Col. 1230B] quoniam in hujus mundi fluctibus posita, multorum fluctuum adversitate concutitur. Institoris, quia Salvator noster semper instat, ad ostium stat et pulsat. Multi enim in Ecclesia sunt institores, multi emptores, et venditores. Da fidem, suscipe vitam. Sic enim in Ecclesia emptio fit. »De longe portat panem suum.« De longe, de coelis, a Moyse, et Elia, Jeremia, caeterisque prophetis. Denique ex omnibus mundi partibus panem suum, victumque spiritualem coetus apostolicus attulit. Haeretici 603 vero de longe non afferunt, a patribus non accipiunt; sed ipsi in se errorem concipiunt.

»De nocte surrexit, deditque praedam domesticis suis, et cibaria ancillis suis.« De nocte quidem surrexit, quatenus, lampadibus accensis, venienti [Col. 1230C] sponso occurreret. Domesticis autem praeda datur; quoniam ecclesiastica regimina haereticis, Simoniacis, adulteris a clero et populo auferuntur, et viris non ignotis, nec neophytis, sed notis et probatis attribuuntur. Per hos autem dantur ancillis cibaria, quoniam ab his subjectorum animae pabulo spirituali reficiuntur.

»Consideravit agrum, et emit eum.« Quid per agrum, nisi patriam coelestem intelligimus? Hujus autem fructum, multiplicationem et pulchritudinem Ecclesia intellexit; omnia quae habuit vendidit et pauperibus tribuit; hunc agrum emit.

»De fructu manum suarum plantavit vineam.« De fructu namque manuum suarum sibi ille in hoc saeculo vineam plantavit, qui ea, Domino cooperante, [Col. 1230D] operatur, per quae aeternae beatitudinis suavitatem degustet. Unde Psalmista: »Inebriabuntur, inquit, ab ubertate domus tuae (Psal. XXXV. 9).«

[Col. 1231A] »Accinxit fortitudine lumbos suos.« Lumbi quidem cinguntur fortitudine, quando vigore castitatis impetus libidinis refraenatur. Unde Dominus in Evangelio: »Sint, inquit, lumbi vestri praecincti (Luc. XII, 35).«---»Et roboravit brachium suum.« Quid est autem brachium corroborare, nisi incessanter bonum opus operari? Roboravit brachium ne vinceretur, neve scutum et telum bajulando lassaretur.

»Gustavit, et vidit quoniam bona est negotiatio ejus.« Gustavit, inquit, tentavit, cognovit, et vidit, et intellexit quantum bona est et utilis recta negotiatio, labor, et exercitatio ipsius. Vere utique bona, quoniam ad bonum summum, sine fine bonum eam perducet.

[Col. 1231B] »Non exstinguetur in nocte lucerna ejus.« Non enim ex illis erit, quae in sui doloris tenebris, et nocte dicturae sunt: »Date nobis de oleo vestro, quia lampades nostrae exstinguuntur (Matth. XXV, 8).« Lucerna quidem non exstinguetur, quoniam virtutum operumque fulgore omnibus illucescet.

»Manum suam misit ad fortia.« Quid per manum, nisi doctores? Nam sicut corporis principalior pars manus est, ita et doctores corporis ecclesiastici. Hi autem mittuntur ad fortia, hi majora exercent negotia.

»Et digiti ejus apprehenderunt fusum.« Per digitos quoscunque fideles intelligimus, qui minoris meriti et officii sunt. Hi autem fusum apprehendunt, qui leviora negotia procurant, solaque fide [Col. 1231C] et spe muniuntur. Filare namque quaelibet muliercula potest, credere autem et sperare, non magnus labor est. Sine manibus non filant digiti, sine doctoribus non credunt subjecti. Unde Apostolus, »Quomodo, inquit, audient sine praedicante?« (Rom. X, 14.)

»Manum suam aperuit inopi.« Expositio: »Et palmas suas extendit ad pauperem.« Non strinxit, inquit, non clausit; si manus aperuit, palmas extendit, eleemosynas pauperi distribuit.

»Non timebit domui suae a frigoribus nivis.« Optima est domus, bene induti sunt habitatores; non frigus, non glaciem, non nivem, non hiemalem, non vernalem timent pruinam. Quare hoc? Sequitur: [Col. 1231D] »Omnes enim domestici ejus vestiti sunt duplicibus.« Duplicibus quidem induuntur familiares et domestici Ecclesiae; quoniam et animae et corporis puritatem ambiunt. Hic autem e contra mali suae confusionis diploide induti, duplici contritione conterentur.

»Stragulatam vestem fecit sibi.« Stragulata enim genus vestium est, quod multa varietate fit. Stragulata est igitur vestis Ecclesiae, quoniam multa varietate depingitur. Ibi enim humilitas, pax, patientia, pietas, mansuetudo, caeteraeque, virtutes refulgent.

»Bissus, et purpura indumentum ejus.« Multum enim decet ut tanta regina pulchris et speciosis vestibus induatur. Hae tamen secundum colorum [Col. 1232A] qualitatem diversis sanctorum ordinibus conveniunt, ut rubeae martyribus, albae confessoribus. »Nobilis in portis vir ejus.« Nam etsi humilis, et in forma servi Christus Dominus noster in primo adventu apparuisset, in secundo tamen nobilis cum senatoribus terrae in portis conspicietur. Nobilis quidem, quoniam in propria et paterna claritate refulget. In portis autem, quoniam ipse, qui janua est, et peccatores in infernum praecipitabit, et justos in coelestem domum introducet. Cum senatoribus autem sedebit; quoniam, sicut ipse ait, cum venerit in sede majestatis suae, duodecim discipuli super duodecim sedes sedebunt, qui duodecim tribus Israel judicaturi sunt.

»Sindonem fecit et vendidit.« Sindonem, inquit, [Col. 1232B] vestem candidam, vestem puram, vestem nuptialem Ecclesia fecit. Hanc autem vendidit, hanc nulli sine pretio dedit, hanc filiis sanctis in baptismate tribuit. Vis hanc vestem? Sponde fidem, abrenuntia Satanae et omnibus operibus ejus. Haec enim est vestis: »Et cingulum tradidit Chananaeo.« Quid per Chananaeum, nisi gentiles? Hi autem laxi, discincti et dissoluti erant. Hi sunt, qui sine lege vivebant hos succinxit, hos ad hoc opus praeparavit.

»Fortitudo et decor indumentum ejus.« Hanc enim et Christus vestem habere dicitur; unde Propheta: »Dominus, inquit, regnavit, decorem induit: indutus 604 est Dominus fortitudinem (Psal. XCI, 4).«---»Scimus autem, inquit Joannes, quoniam [Col. 1232C] similes ei erimus (Joan. III, 2).« Fortitudine igitur et decore induemur; quia caro quam recepturi sumus, jam amplius corrumpi non poterit. Decore autem, quoniam sicut sol in regno Dei sancti fulgebunt.

»Et ridebit in die novissimo.« Nunc autem est tempus flendi, tunc erit tempus ridendi. Risus enim gaudentis est, quoniam ridere gaudere est. Ridebunt igitur sancti in die novissimo; si quidem et gaudebunt. Unde et illud: »Laetabitur justus, cum viderit vindictam impiorum (Psal. LVII, 11).«

»Os suum aperuit sapientiae.« Erant enim tenebrae super faciem abvssi; tecta erat, obscura erat, clausa erat sapientia. Hanc autem aperuit, hanc docuit, [Col. 1232D] hanc praedicavit Ecclesia. »Et lex clementiae in lingua ejus.« Lex enim Mosaica, dura, gravis, utpote in lapidibus deformata, et aspera erat; quoniam si quis contra hoc vel illud fecisset, occidere eum jubebat. Ecclesiae vero lex mansuetudinis est, clementiae et misericordiae; non enim occidit, sed miseretur, conversis omnibus veniam praestat.

»Consideravit semitas domus suae.« Consideravit, inquit, sapienterque inspexit, per quas domus suae famuli, filii et ancillae semitas incedere deberent. Alios per humanitatem, alios per patientiam, alios per castitatem regna coelorum scandere jussit. Nullum in via peccatorum ex domesticis sanctis stare passa est; quoniam malam et inutilem hanc [Col. 1233A] viam esse cognovit. »Et panem otiosa non comedit.« Unde Psalmista: »Labores, inquit, manuum tuarum, quia manducabis (Psal. CXXVII, 10).« Et Apostolus: »Laboret unusquisque manibus suis operando quod bonum est (Ephes. IV, 28).«

»Surrexerunt filii ejus.« Non jacuerunt, inquit, non dormierunt, imo surrexerunt, steterunt, matrisque beatitudinem praedicaverunt. Quis enim prophetarum, vel apostolorum hujus beatitudinem non praedicavit? »Et vir ejus laudabit eam;« sicut scriptum est: »Laudabuntur omnes, qui jurant in eo (Psal. LXII, 1).« Sed quomodo laudabuntur? Vis audire quomodo? »Esurivi, inquit, et dedistis mihi manducare; hospes fui, et collegistis me, nudus, et cooperuistis me (Matth. XXV, 35).« Haec [Col. 1233B] erit laus Ecclesiae. Sic vir ejus laudabit eam.

»Multae filiae congregaverunt divitias.« Quantum enim ad creationem, sive boni, sive mali, omnes Dei filii esse dicuntur. Multae filiae igitur divitias habuerunt. Sapientes enim fuerunt Judaei, sapientes et philosophi. »Haec autem supergressa est universas;« quoniam non mundanam, nec eam quae inflat, sapientiam didicit: »Super senes intellexi, quia mandata tua quaesivi (Psal. CXVIII, 100).«

»Fallax gratia, et vana est pulchritudo.« Fallax, inquit, gratia, vana sapientia, inutiles divitiae multorum sunt. Gratia quidem haec omnia dicuntur, quoniam gratis omnibus, et sine pretio datur. Unde Apostolus: »Quid enim habes, inquit, et non accepisti?« (I Cor. IV, 7.) Et Psalmista: »Non est qui [Col. 1233C] se abscondat a calore ejus (Psal. XVIII, 7).« Omnes igitur gratiarum aliquid habent; in pluribus tamen fallaces gratiae inveniuntur. Quamvis gratis omnibus a Domino datur: »Omnis enim sapientia a Domino Deo est (Eccli. I),« tamen fallax est, si quidem non Domino servit, quae non a virtutibus, sed a coloribus fit, quae non aeterna, sed transitoria est. »Mulier timens Dominum ipsa laudabitur.« Ecclesia videlicet, quae in timore, et tremore Domino famulatur, ipsa salvabitur. Laudabitur itaque a Deo, laudabitur ab operibus sanctis, laudabitur et ab hominibus, et ab angelis.

[Col. 1234A] »Date ei de fructu manuum suarum.« Vos, inquit, mater Ecclesia genuit, vos plantavit, vos docuit coluit, et rigavit. Date igitur ei de fructu manuum vestrarum, servite ei, obedite ei, et sicut matri sanctissimae per omnia credite. Quamvis enim omnes fideles Ecclesiae sint, illi tamen principaliter hoc nomine censentur, qui caeteros regunt et docent. His autem serviendum est, »Quoniam dignus est, inquit Dominus, operarius mercede sua (I Tim. V, 18).«

»Et laudent eam in portis opera ejus.« Laudant equidem opera sua in portis Ecclesiam, quando bona, quae ipsa agit, nos videntes et audientes eam laudibus exaltamus. Cum enim apostolorum actus narrantur, nonne apostolos in auditu laudant auribusque [Col. 1234B] fidelium, quae tanquam portae sunt, quibus ad intima cordis verba penetrant.

Laudant itaque:

   Certissime cognovimus
Quod sermo Salomonicus
Mulierem fortissimam
Significat Ecclesiam.
   Hunc Rex sapientissimus
Regumque potentissimus
Adveniens in hominem
Sibi delegit conjugem.
   In hac prophetae plurimi
Apostoli, episcopi,
Confessores et martyres,
Viduae simul et virgines.
   [Col. 1234C] Cum tu tamen Felicitas
Filios itaque praedicas
Quae caeteris communia
Tibi videntur propria.
   Tu fortis, et fortissima
Mulier prudentissima
Constans, et constantissima
Felix, et felicissima.
   Per te laus sit ingenito
Gloria unigenito
Cum Spiritu paraclito
Consolatore inclyto. Amen.




[Col. 1233]
S. BRUNONIS ASTENSIS EPISCOPI SIGNIENSIS EXPOSITIO IN CANTICA CANTICORUM INCIPIT LIBER SCIR HASCIRIM SEU CANTICUM CANTICORUM AUCTORE EODEM
[Col. 1233]


605 CAPUT PRIMUM.
[Col. 1233C]

»Osculetur me osculo oris sui.« Vox praedictae mulieris.

[Col. 1234C] Multa, inquit, mihi, coelestis regis legati, saepe nuntiastis, multa de nobilitate, de divitiis, de fortitudine, de pulchritudine, multaque de viri sapientia [Col. 1235A] retulistis. Vidi Moysen, vidi Eliam, vidi Jeremiam, vidi David, vidi et alios, qui ipsius adventum mihi nuntiaverunt. Credo verbis, amore langueo, parata sum, cessent legati; jam ipse veniat, manifestetur, figat oscula, det amplexus, proprioque ore mihi loquatur. [(888) 1Kb] Apostropha. Te, inquit, diligo, et desidero, te audire, te videre concupisco. Quare hoc? »Quia meliora sunt ubera tua vino.« Vinum mihi Moyses, vinum mihi caeteri prophetae dederunt amarum, et forte, austerum, et ad bibendum asperum. Gravia enim non solum factu, verum etiam dictu sunt prophetarum verba. Nam ut dicere, et pronuntiare omittam, vix in quibusdam intelligi possunt. Christi vero praedicatio vinum in lac convertit. Duo quippe ubera duo sunt testamenta, [(889) 1Kb] [Col. 1235B] quae Christus docendo, et exponendo, lacteam, dulcemque suavitatem retraxit. Quos enim lex occidere videbat, ipse misericorditer sanabat. Mulierem namque in adulterio deprehensam Judaei lapidare volebant, Christus autem, »Non ego te condemnabo (Joan. VII, 10),« inquit. Sunt autem haec verba vino meliora. »Fragrantia unguentis optimis.« Quid per unguentum, nisi septiformis gratia Spiritus sancti? [(890) 1Kb] His autem fragrant, splendent, et redolent et novum et vetus testamentum. Hunc odorem Christi praedicatio inferebat; quoniam alios sapientes, alios intelligentes, alios fortes, alios pios faciebat. »Et odor unguentorum tuorum super omnia aromata.« Per aromata quidem quascunque res odoriferas intelligimus. Sed quid tanti odoris, tantaeque [Col. 1235C] suavitatis, ut ipse spiritus esse possit, quo Apostolus repletus dicebat: »Christi bonus odor sumus Deo?« (II Cor. II, 15.) Vox Ecclesiae ad Christum: »Unguentum effusum [(891) 1Kb] est nomen tuum.« Tuum, inquit, nomen, quasi unguentum effusum cunctis credentibus praebuit sanitatem. Christus namque a chrismate dicitur, in quo nomine baptismatis aqua mundati omnes Christiani vocamur. Hoc igitur nomen super electos diffusum Spiritus sancti gratia eos conjunxit. »Ideo adolescentulae dilexerunt te.« Adolescentulae quidem primitivae, novaeque Ecclesiae intelliguntur, quae nuper Deo genitae, et baptizatae, et femineo more fragiles erant, natosque [Col. 1236A] non multos pepererant. Haec autem pristina vetustate relicta, sanctoque Spiritu accepto, Christum totis viribus, omnique maternitatis affectu dilexerat. Vox Ecclesiae ad Christum:

»Trahe me post te.« Post se namque Christus eos trahit, quicunque eum imitantur, ut qui ipsius imperio super coelos exaltantur: »Nemo ascendit in coelum, nisi qui de coelo descendit (Joan. III, 13).« Ipse quidem per se ascendit, qui et perfectus 606 Deus est, et perfectus homo. Caeteri autem, quoniam per se ascendere nequeunt, ut trahantur, necesse est. Trahuntur igitur, sicut ipse Dominus ait: [(892) 1Kb] »Cum a terris exaltatus fuero, omnia traham ad me ipsum (ibid. XII, 32).«---»Et curremus in odorem unguentorum tuorum,« id est in suavitate [Col. 1236B] virtutum, praedicationum et gratiarum. In istarum namque odorem currunt, qui earum suavitate et dulcedine capti incessanter bona operantur. Qui enim vitiis foetent, eis quidem haec omnia non redolent. Vox sponsae ad adolescentulas: »Introduxit me rex in cellaria sua.« Mutatio personae. Jam, inquit, in cellaria sua, et in aeterna tabernacula fide et spe me Rex regum introduxit. Possumus etiam per cellaria singulos prophetarum libros intelligere, in quos Ecclesia introducta spirituali vino inebriatur [(893) 1Kb] . Unde Psalmista: »Inebriabuntur ab ubertate domus tuae (Psal. XXXV, 9).« Apostropha. »Exsultabimus, et laetabimur in te.« Cum enim Dei laudes, et magnificentias in sacris voluminibus ecclesiastici viri reperiunt, in tanto talique [Col. 1236C] viro exsultant, et laetantur. Denique cum ad summam illam beatitudinem pervenerunt, summis et aeternis bonis receptis, in eo solo exsultabunt. »Memores uberum tuorum super vinum.« In te, inquit, exsultabimus uberum tuorum memores super vinum venientium. Venit lac super vinum, venit Novum Testamentum super Vetus; temperatum est vinum, dulcis, mitis, et intelligibilis facta est lex. Consummatum est igitur super domum Israel, et super domum Juda Testamentum Novum. [(894) 1Kb] »Reges diligunt te.« Qui enim seipsum, et alios regit, vera definitione rex appellatur. Reges enim sunt apostoli, episcopi, et sacerdotes. Apostoli autem nisi Christum [Col. 1237A] diligerent, pro eo quidem non morerentur. Diligunt igitur reges et recti, a quo fiunt reges, et recti. Vox synagogae: »Nigra sum, sed formosa, filiae Jerusalem.« Nigram se dixit pro ignobilitate generis: formosam vero propter poenitentiam et fidem [(895) 1Kb] . Hoc autem gentium Ecclesia, vel apostolicus coetus dicit. Vos, inquit, filiae Jerusalem, filiae Libani, filiae candidationis estis. Ego autem filia Cedar, filia tenebrarum, filia cervorum fui. Ego populus, qui sedebat in tenebris. Ego sum, cui dictum est: »Fuistis aliquando tenebrae (Ephes. V, 8).« Consentio igitur, quia nigra sum, quoniam in peccatis nata sum: secundum creationem, pristinamque vitam nigra; secundum regenerationem autem super nivem dealbata. »Formosa sum;« sed [Col. 1237B] ubi formosa? In oculis, in auribus, omnibusque membris. Deformes enim oculi sunt, quod deformia et turpia videre concupiscunt; deformes aures, quod vaniloquia, et scurrilitatem audire delectantur. E contra vero »quam speciosi pedes evangelizantium pacem, evangelizantium bona (Rom. X, 15)!« Nigra sum exterius, pulcherrima vero, et formosa interius. Nigra videtur homini, quod videt; pulcherrima, quod hominem latet. Homo enim faciem, Deus autem corda considerat.

»Sicut tabernacula Cedar.« Cedar tenebrae interpretatur. Tenebrarum vero nigredo sola luce fugatur. Erat igitur Ecclesia nigra sicut tabernacula Cedar, quae a sole justitiae illuminata candida facta est. Unde Evangelista: »Et lux, inquit, in tenebris [Col. 1237C] lucet, et tenebrae eam non comprehenderunt (Joan. I, 5).« Cedar quidem tabernacula sunt, in quibus tenebrarum principes inhabitant. Denique secundum carnem non majoris pulchritudinis sunt justi quam injusti. »Sicut pelles Salomonis.« Nigra, inquit, sum, sicut tabernacula Cedar, formosa vero sicut pelles Salomonis. Non me igitur despiciat Salomon; si quidem mea pellis pelli suae convenit. Est igitur Ecclesia inter mulieres speciosa, atque formosa, quoniam quidem praedictus Salomon, »Speciosus est forma prae filiis hominum (Psal. XLIV, 3).« Vox Ecclesiae: »Nolite considerare quod fusca sim.« [(896) 1Kb] Hoc autem in persona dicitur apostolorum. Fusca, inquit, sum, et quantum ad exteriorem formam deformis sum; non uncta, non crassa, non [Col. 1237D] delicata, imo hispida, et ad videndum gravis. Haec autem nemo despiciat: sed quae interius sunt, subtilius cogitet.« Quia decoloravit me sol.« [(897) 1Kb] Non in umbra quievi, non in lecto me otio dedi. [Col. 1238A] Quid igitur? In vinea laboravi, agrum excolui, vigilavi, jejunavi, sole insuper multas adversitates perpessa decolorata sum, et fusca. Quid mirum? Vox Synagogae: »Filii namque matris meae pugnaverunt contra me.« Mihi, inquit, quietudinis fuit facultas, quoniam necessaria parare, et 607 contra hostes pugnare necesse erat. Non enim solum barbari, verum etiam filii matris meae mihi bellum inferebant. Foris igitur pugnae, intus timores, hinc tyrannorum gladius, hinc Judaeorum, et haereticorum disputatio [(898) 1Kb] . Matrem suam Judaeam, vel synagogam intelligas. Unde Apostolus: »Cum, inquit, placuit ei qui me segregavit ex utero matris meae (Galat. I, 15),« etc. Possumus autem per hanc matrem, iniquitatem intelligere. Unde Psalmista: [Col. 1238B] »Quoniam in iniquitatibus conceptus sum, et in peccatis concepit me mater mea (Ps. L, 7);« inquit:

»Filii matris meae pugnaverunt in me.« Hoc est impugnaverunt me corporis passiones, carnis illecebrae decoloraverunt me, ideo sol justitiae mihi non refulsit [(899) 1Kb] .

»Posuerunt me custodes in vineis.« Quis igitur, nisi pro arcendis furibus ponit in vineis custodes? Unam Deus vineam plantavit, quae quoniam in amaritudinem conversa est, multae aliae vineae plantatae sunt. Unde et illud: »Et seminaverunt agros, et plantaverunt vineas (Ps. CVI, 37).« In his apostoli positi sunt custodes, ne eam vindemiarent omnes qui praetergrediuntur viam. »Vineam meam non custodivi.« Vineam, inquit, unam reliqui, vineas [Col. 1238C] autem multas custodivi [(900) 1Kb] . Multae autem vineae multae sunt Ecclesiae. Una vero synagoga est. Hanc autem reliquerunt apostoli, sicut scriptum est: »Vobis oportuerat primum loqui verbum Dei, sed quia repulistis illud, et indignos vos fecistis aeternae vitae, ecce convertimur ad gentes (Act. XIII, 46).« Potest et sub interrogatione hoc legi. Vineam meam non custodivi? Custodivi utique. Quod autem prius pluraliter, dein vero singulariter vineam posuit, unitatem Ecclesiae figuravit, quae quamvis secundum locorum qualitatem dividatur, in fide tamen et dilectione una est. Hanc autem custodierunt apostoli et doctores, ne Arius, Sabellius, caeterique fures aliquem dolose racemum subriperent, neve quemque fidelem ab Ecclesia separarent. Vox Ecclesiae [Col. 1238D] ad Christum: »Indica mihi, quem diligit anima mea, ubi pascas, ubi cubes in meridie [(901) 1Kb] .« Indica mihi, inquit, fac me scire, firmiterque cognoscere, o pastor, o rector, quem tota mente, omnibus viribus [Col. 1239A] dilexi, et diligo [(902) 1Kb] ; indica mihi, ubi gregem pascas, quo in loco, quibusve cibis oves tuas nutrias. Dei namque oves in conventu praedicationis, et sacris voluminibus pascuntur. Illis autem episcopis etiam indicatum est, qui canes muti non latrare valentes, Dei animalia fame perire patiuntur. »Ubi cubes in meridie.« Quid per meridiem nisi nimis aestuantem sanctorum afflictionem [(903) 1Kb] ? Dic inquit, dic pastor, ubi in meridie cubas, ubi es, cum sancti affliguntur, ubi es cum a lupis agni tui dilaniantur? Nonne tu es ille qui, ut bonus pastor, animam pro ovibus ponis? Gravis est aestus, sitiunt oves, uruntur calore. Duc ad portum, duc ad umbram. Scio; dices: In te sum, in te cubo et requiesco. »Super quem enim requiescit spiritus [Col. 1239B] meus, nisi super humilem, et quietum, et trementem verba mea?« (Isa, LVI, 2.) Itemque: »Nescitis, quia templum Dei estis, et Spiritus sanctus habitat in vobis?« (Cor. III, 16.) Cur igitur tribulor? Scio, inquies, quoniam per multas tribulationes oportet nos intrare in regna coelorum. Vera est responsio; jam nihil timeo; siquidem tantus hospes civitatem custodit. Aestum non perhorresco, quoniam fons vivus mecum est. Sequitur: »Ne vagari incipiam per greges sodalium tuorum.« Quid per sodales, nisi haereticos, et philosophos [(904) 1Kb] ? Sed quare sodales? Quia et ipsi quidem et pastores sunt, et gregem pascunt. Per istorum autem greges, et conventicula illi vagantur, qui verae pascuae, [Col. 1239C] et divini prati viam ignorant. Rogemus igitur Dominum nostrum, ut et nobis ovile indicet, et in loco pascuae nos sua misericordia collocet.

Item versus:

Quid mihi tot legas, o regie sponse, prophetas?
Cessent legati tantum dare verba parati.
Te volo, te credo, te solum visere quaero.
Jam miserere mei, jam te patiare videri.
Oscula jamque tuae sponsae dare sit tibi curae,
Auribus et nostris dulcis modulamina vocis.
Jam resonet rogo te, si quis tuus est amor in me.

Vox Christi ad Ecclesiam: »Si ignoras te, o pulcherrima inter mulieres, egredere.« Si te, inquit, mulierum pulcherrima, forma speciosa, ignoras; si tui oblita, tuae nobilitatis immemores, egredere, abi, 608 [Col. 1239D] et vagare, ut dixisti, per vestigia gregum. Sequere haereticos, imitare philosophos. Nos ipsos namque ignoramus, quando nostrae dignitatis, baptismatis, et novitatis obliti errori subdimur, et vanitati, gregumque [Col. 1240A] caparrum, et hircorum vestigia sequimur.

»Et pasce haedos tuos juxta tabernacula pastorum [(905) 1Kb] .« si te, inquit, ignoraveris, et a me recesseris, agni tui mox haedi fient. Sicut enim in baptismate capreae vertuntur in agnos, ita peccantes, et a Deo recedentes animas puras, agnosque mitissimos in petulcos, foetidosque hircos convertimus. Hi autem haedi juxta pastorum tabernacula, et haereticorum conventicula, suavi Scripturarum cibo fastidito, venenosa pascuntur herba, id est prava dogmata hauriunt. Vox Christi: »Equitatui meo in curribus Pharaonis, assimilavi te, amica mea.« Nec me, inquit, relinquere, nec tui oblivisci debes. Meo enim equitatui assimilavi te in curribus Pharaonis Ei autem Eeclesia assimilatur, ea videlicet ratione, [Col. 1240B] qua currus, et equites Pharaonis populum Israeliticum persecuti sunt. Sed sicut Pharao praedictum persequens populum cum curribus, et equitibus in mari submersus est; ita et diabolus cum vitiorum multitudine hominum animabus insidians, in baptismate perit. Tanto igitur accepto beneficio, nemo sui, vel Dei obliviscatur. Adolescentulae ad sponsam:

»Pulchrae genae tuae sicut turturis.« His autem quasi exprobrationis verbis auditis, propter verba superius dicta, verecundiae sibi attraxit ruborem. Dixerat enim »ne vagari incipiam.« Vagari namque meretricum est. Hujus igitur verbi hujusque temeritatis recordata erubuit. Sponsus autem, haec [Col. 1240C] ut vidit, virginalem verecundiam laudavit. Ait enim: »Pulchrae sunt genae tuae,« verecunda, et pudica facies tua [(906) 1Kb] . Erubescis dicere, vel fecisse, etiam turpia cogitasse. Tu enim ex illis non es, quae a crimine vires sumunt. Sed quomodo pulchrae? Sicut turturis, sicut virginis, sicut magnae castitatis et conjugalis fidei observatricis. Non enim nisi uni Ecclesia servit marito. »Collum tuum sicut monilia.« Sicut, inquit, ceterae virgines monilibus; ita tu solius colli pulchritudine delectaris. Quid per collum, nisi doctores? Per collum namque ventri cibus immittitur, de quo et verba exeunt. Ecclesia vero a doctoribus nutritur et eruditur. Colli igitur officium a doctoribus expletur. Praeterea colli infirmitas totius corporis est ruina. Vox amicorum: »Murenulas [Col. 1240D] aureas faciemus tibi.« Murenulae quidem ornamenta sunt colli virginalis, a pisce murena ita nuncupatae. Significant autem sermones prophetarum prolixos, et dictinctos, et laudabiles. Murenulas [Col. 1241A] nobis Moyses, Isaias, Jeremias, David, et hic quidem, qui haec scripsit Ecclesiastes, nobis fecerunt. »Vermiculatas argento.« Murenulae quidem sunt, quoniam labiles; aureae autem, quoniam sapientiae luce praefulgent; argento vero vermiculatae dicuntur, quoniam eloquii puritate distinguuntur.

Versus:

Virgo beata,
Mirificata,
Sponsa pudica,
Dulcis amica;
Te sapienter,
Atque decenter,
Ordine forma.
Moribus orta
Grata meorum
Discipulorum,
Pascua scito:
Haec et adito,
Pax tibi multa
Omnia tuta.
Quod placet uni,
Est grave nulli.

[Col. 1241B] Vox sponsae: »Cum esset rex in accubitu suo, nardus mea dedit odorem suum.« Cum, inquit, rex meus, sponsus meus, dilectus meus esset in accubitu, in lectulo carnis, in humanitate, quam ex virginali utero assumpsit [(907) 1Kb] , »nardus mea dedit odorem.« Hoc autem juxta litteram de Maria intelligi potest, quae unguenti alabastrum super caput ipsius recumbentis effudit. Mox enim tota domus ex unguenti odore repleta fuit. Spiritualiter autem de Ecclesia intelligitur. Priusquam enim in homine Salvator noster venisset, in paucis nardus odorem dedit, quoniam paucorum virtutes, et orationes Domino placebant. Postquam autem in carnem venit, et tanquam sponsus de thalamo suo Dominus processit, [Col. 1241C] mox sanctorum virtutes et orationes odorem dederunt. Unde Apostolus: »Bonus odor, inquit, sumus Deo (II Cor. II, 15).« Et Psalmista: »Dirigatur oratio mea sicut incensum in conspectu tuo (Ps. CXL).« Hinc est, quod Joannes phialas aureas odoramentorum plenas vidit (Apoc. V, 8). Post Christi namque incarnationem, et virtus sanctorum, et numerus crevit. Dedit igitur 609 nardus odorem Christo Domino incarnato. »Fasciculus myrrhae dilectus meus mihi.« Myrrham quidem pro amaritudine posuit. Fuit enim Christus Ecclesiae myrrhae fasciculus; et quidem magni doloris, magnaeque amaritudinis collectio. Quomodo enim nisi in dolore et amaritudine esse poterat, tanto talique viduata viro? Sic quoque dici [Col. 1241D] potest: »Dilectus meus mihi.« Propter me, meique ad utilitatem fasciculus myrrhae factus est, quoniam morti et passionis amaritudini sese pro me subdidit [(908) 1Kb] . Nonne myrrhae et amaritudinis portabat [Col. 1242A] fasciculum, cum diceret: »Tristis est anima mea usque ad mortem? »(Matth. XXVI, 38.) Fuit equidem fasciculus, quia et multos ad se traxit, et multos secum occidit. Omnes enim martyres pro morte ipsius, quasi uno fasciculo colliguntur. »Inter ubera mea commorabitur.« Commoratur enim egregius sponsus inter ubera sponsae, quoniam a memoria ejus et amplexu non separatur. Locus namque cordis inter ubera est. Ubi autem cor, ibi et memoria. Qui igitur inter ubera commoratur, siquidem in corde jacet, memoriam fugere nequit. Felix illa anima, nimiumque felix, cujus inter ubera Christus commoratur, cujus in corde jacet, et quae ipsius nunquam obliviscitur. »Botrus Cypri dilectus meus mihi.« Cypri namque insulae vinum optimum est [Col. 1242B] [(909) 1Kb] . Vinum autem laetificat cor hominis. Est autem Christus sanctis suis botrus Cypri, quoniam ejus sanguinis haustu laetificantur. Denique si vinum laetitiam significat, merito qui fuerat fasciculus myrrhae moriendo, botrus Cypri dicitur resurgendo. Unde Psalmista: »Ad vesperum, inquit, demorabitur fletus, et ad matutinum laetitia (Psal. XXIX, 6).« Est igitur botrus Cypri. Ubi? Sequitur: »In vineis Engaddi.« Engaddi fons haedi interpretatur. Fons autem haedi in Ecclesiis est. Sunt autem Ecclesiae vineae Engaddi. Fons enim baptismatis est in Ecclesia, in quem qui intrat, haedus est; qui autem exit, agnus.

Versus Scir Hascirim.

[Col. 1242C] Omnia qui fecit, sumere carnem dignatus Dominus,
Morte redemit humani generis sponte ruinam:
In cruce suspensus, cum pateretur, fasciculum myrrhae
Crede, fuisse. Tristis enim dixit morte.
Insuper et Petrus flevit amare; postea vero dedit
Nardus odorem, cum coelos petit veste cruenta.

Vox Christi: »Ecce tu pulchra es, amica mea.« Confirmatio. »Ecce tu pulchra es.« Pulchra, inquit, es, sine macula es, interius exteriusque casta es. Magnae enim inter Christum et Ecclesiam sunt amicitiae; cum et Christus pro Ecelesia, et Ecclesia pro Christo mori non dubitaret: »Majorem enim hac dilectionem nemo habet, quam ut animam suam ponat quis pro amicis suis (Joan. XV, 13).« Vox [Col. 1242D] Ecclesiae: »Oculi tui columbarum.« Oculi, inquit, tui, memoria, et intellectus, et ratio columbarum sunt, id est casti et simplices. Nullatenus enim de intellectu vel sapientiae superbis. Tu enim ex illis non [Col. 1243A] es, qui dicunt: »Labia nostra a nobis sunt (Psal. XI, 5).« Vox Ecclesiae, vel Christi: »Ecce tu pulcher es, dilecte mi, et decorus.« In hoc enim maxima utriusque concordia comprobatur, quod utique utrumque de pulchritudine laudat. Hujus decor et pulchritudo nec dici quidem, nec cogitari potest. »Lectulus noster floridus.« Quid per lectulum, nisi cor? Unde ipse Dominus ait: »Intra in cubiculum tuum (Matth. VI).« Hic autem lectulus floridus est, virtutibus et conscientiae puritate. Possumus autem et per hunc lectulum illam sanctorum beatitudinem intelligere, in qua in perpetua quiete, et otio quiescentes, sicut palma justi florebunt. »Ligna domorum nostrarum cedrina, laquearia cypressina.« Has autem domos Ecclesias intelligas, per hunc mundum dispertitas. In his autem, [Col. 1243B] et culmen et fundamentum Christus est, quoniam ab eo sustentantur. Columnae vero et parietes apostoli sunt et prophetae. Ligna autem praepositi sunt et doctores a quibus reguntur, sustentantur et teguntur. Laquearia vero, quae magis ad ornatum pertinent, quam ad utilitatem, virgines sunt et viduae, cum monachorum ordine. Hi enim quanto a saeculo dividuntur, tanto magis et virtutibus et sanctitate refulgent. Hi autem sibi prosunt, et caeteris non officiunt. Sed quare illa cedrina, vel ista cypressina esse dicuntur? Cedrus namque et cypressus immarcessibilis, et redolentis naturae est. Sancti autem, et immortales sunt, et odor Domino suavissimus [(910) 1Kb] .



610 CAPUT II.

Vox Christi: »Ego flos campi.« Non equidem et [Col. 1243C] se pulchrum esse, et decorum negat, quin imo totius mundi florem, et pulchritudinem, et honorem esse confirmat. Est praeterea flos campi, id est illius virginis, et inaratae terrae filius, de qua scriptum est: »Et terra nostra dabit fructum suum (Psal. LXV, 7).« Unde Isaias: »Egredietur, inquit, virga de radice Jesse, et flos de radice ejus ascendet (Isa. XI, 1).«---»Et lilium convallium.« Hoc enim lilium non montium, sed convallium est; quoniam non superbos, sed humiles Dominus diligit. Sicut ipse ait: »Discite a me quia mitis sum et humilis corde (Matth. XI, 29).« In convalle nascitur lilium, in humilium corde habitat Salvator. »Sicut lilium inter spinas, sic amica mea inter filias.« Lilium [Col. 1243D] namque inter spinas pungitur et premitur; crescit tamen, et dat odorem. Sed et Ecclesia a filiabus, scilicet ab haereticis et schismaticis, quos in fonte baptismatis genuit, multoties affligitur, opprimitur et pungitur. Hoc autem ad litteram. Spiritualiter [Col. 1244A] autem lilium inter spinas Christus est inter Judaeos, et justus inter peccatores [(911) 1Kb] . A spinis quidem opprimitur lilium, a Judaeis autem affligitur, vulneratur et crucifigitur Christus. Inter spinas lilium crescit, quoniam a ligno Christus regnat. Hoc autem lilium in cruce suavissimum Patri dedit odorem. Unde Psalmista: »Dirigatur, inquit, oratio mea sicut incensum in conspectu tuo, elevatio manuum mearum sacrificium vespertinum (Psal. CXL, 2).« Primitiva vero et apostolica Ecclesia, inter innumerabiles filias, quas genuit, hanc competentem tenet similitudinem. Conveniat modo civitas una, imo duae, vel quatuor, totaque provincia. In medium ponatur Petrus, dicatur Paulus adesse, nonne lilium inter spinas, nonne flos gratissimus tibi inter tribulos esse [Col. 1244B] videtur?

Versus:

Flos ego sum campi, decus et laus ordinis almi;
Angelicus coetus mihi subditur;
Omnia complector, coelum trans maris aequor:
Cunctorum Dominus, Pater et Deus
Quis nisi solus ego? Nemo, dico tibi, nemo.

Vox Ecclesiae: »Sicut malum inter ligna silvarum, sic dilectus meus inter filios [(912) 1Kb] .« Sicut enim malum inter ligna infructuosa fructuosum est; ita et Christus inter Judaeos, aliquando et apostolos fuit. Hoc est enim illud lignum, de quo dicitur quod »fructum dabit in tempore suo (Psal. I, 3).« Erant enim tunc temporis apostoli sine fructu, cum multos in Judaea Christus daret fructus. Ad ejus autem comparationem [Col. 1244C] non solum sine fructu, verum etiam sicci videbantur. Unde ipse ait: »Si in viridi ligno hoc faciunt, in arido quid fiet?« (Luc. XXIII, 31.) Hi autem qui prius aridi et infructuosi erant, hujus ligni pomis degustatis, sanctoque Spiritu accepto, quanta fertilitate fructificarent, ab ipsius Salvatoris verbis percipitur, qui ait: »Ut eatis, et fructum afferatis, et fructus vester maneat (Joan. XV, 16).«---»Sub umbra illius, quem desideraveram, sedi;« id est in ejus protectione tandem requievi [(913) 1Kb] . Nigra namque erat Ecclesia, et vitiorum aestu fuscata, quando ad hujus arboris umbram confugit, quando hujus umbram cognovit, suique caloris refrigerium sensit.

»Et fructus ejus dulcis gutturi meo.« Sub umbra, [Col. 1244D] inquit, sedi, de fructibus arboris hujus cognovi, ejusque in contemplatione sum refecta, dulcibus et eloquiis satiata. De his enim fructibus, et alibi Ecclesia dicit: »Quam dulcia faucibus meis eloquia tua, super mel ori meo (Psal. CXVIII, 103)!«---»Introduxit [Col. 1245A] me rex in cellam vinariam.« Quid per cellam vinariam, nisi Novi Veterisque Testamenti doctrina? De hac enim cella dicitur: »Quia calix in manu Domini vini meri plenus misto (Psal. LXXIV, 9).« De hujus namque cellae vino Apostolus ebrius dicebat: »Sapientiam loquimur inter perfectos (I Cor. II, 6).« Et Psalmista: »Et calix tuus, inquit, inebrians, quam praeclarus est!« (Psal. XXII, 5.) Hanc autem in cellam Ecclesia introducta, superni vini dulcedine inebriatur. »Ordinavit in me charitatem [(914) 1Kb] .« Quomodo in hac cella charitas ordinatur? Vis audire? »Diliges Dominum Deum tuum ex toto corde tuo, et ex tota mente tua, et ex omnibus viribus tuis (Matth. XXII, 37).« Quid ultra? »Et proximum tuum sicut te ipsum (ibid., 39).« Hic est ordo, et vera regula [Col. 1245B] charitatis, ut et Deum super omnia, et proximum sicut nos ipsos, diligamus. Ordinavit in prima cella; ordinavit et in secunda. In prima autem 611 quomodo? »Diliges proximum tuum, et odio habebis inimicum tuum (Matth. V, 43).« Quid dicitur in secunda? »Diligite inimicos vestros, benefacite his qui vos oderunt (ibid., 44).« Nunquid hic ordo contrarius tibi esse videtur? Non utique contrarius, imo conveniens; alioquin ordo non esset. Quod enim in primo de vitio, in secundo de natura intelligitur, ut sic dicatur: inimicum odio habebis; vitium, non naturam. Diliges inimicum tuum, naturam, non vitium. »Fulcite me floribus, stipate me malis, quia amore langueo.« Floribus namque et malis granatis fulciri sponsa desiderat, ut super illa requiescat [Col. 1245C] [(915) 1Kb] . Sponsi, inquit, charitas, jam in me ordinata est. Diligo, amore langueo. Vos igitur mei famuli, fidi, clientes, conscii, familiares, fulcite me floribus, stipate me malis. Apostoli namque et doctores floribus Ecclesiam fulciunt, et malis quidem stipant. Multos enim flores Gregorius, multos Ambrosius, Hieronymus, et Augustinus Ecclesiae attulit. Per flores sententias; per mala, credentes intelligimus. Possumus etiam per flores operis initium, per mala vero perfectionem intelligere [(916) 1Kb] . Flores enim poma fiunt, cum auditores sententiis credunt, et quae credunt, opere complent. »Laeva ejus sub capite meo, et dextera illius amplexabitur me.« Cum enim pro Ecclesia moreretur Christus, nonne sub [Col. 1245D] ejus capite laevam manum tenebat? Laeva enim et [Col. 1246A] sinistra pro adversitate ponitur. Hac igitur laeva, hac adversitate, hac durissima morte nostri Salvatoris de limo profundi, summaque miseria elevati sumus. Cum enim inclinato capite spiritum emisit, nimirum ad se caput erexit. Dextera vero ipsius Ecclesiam amplexata est; quia resurgens a mortuis, immortalisque factus, dextera et fortitudine resumpsit omnia quae quidem ad se traxit [(917) 1Kb] . Possumus autem et pro laeva ea quae huic vitae necessaria sunt intelligere. Pro dextera autem summam illam beatitudiuem [(918) 1Kb] . Dum enim in hoc saeculo vivimus, quasi laevam nobis sub capite Dominus tenet, in adversitate sustentans, et necessaria suppeditans. Postquam autem hanc vitam relinquemus, Dei dextera amplexati, immortalitate et fortitudine induti, jam nobis nihil sinistrum, [Col. 1246B] nihil adversum esse poterit. Vox Christi:

»Adjuro vos, filiae Jerusalem, per capreas, cervosque camporum, ne suscitetis, neque evigilare faciatis dilectam, quoad usque ipsa velit [(919) 1Kb] .« Quid per filias Jerusalem, nisi omnes animas baptismatis fonte regeneratas? Quid per capreas et cervos, nisi virtutes et bona opera, quibus et ad coelum currimus, et serpentum daemonumque venena superamus? Quid vero per dilectam, nisi animam solius Dei contemplationi vacantem? Hanc enim a tanto somno excitare, a tanta quiete tantaque beatitudine separare, nisi ipsa volente vel necessitate cogente, peccatum est. Qui igitur cervos et capreas diligit, qui pedes, alas, fortitudinem, aequitatem amittere perhorrescit, huic Dei dilectae non sit molestus. [Col. 1246C] Versus:

Sicut inter ligna malum, pomis et odore gratum
Sic dilectus in solo est conventu filiorum
Sub illius umbra sedi, refrigerio quievi.
Dulcia gutturi meo poma suscepi ab eo.
Me in cellam introduxit, et vinum bibere jussit.
Dedit mihi charitatem, virtutum omnium matrem.
Laeva caput sublevatur, dextera caput amplexatur.
Ad hoc nisi me amaret, quis pro eo me adjuraret?
Vox Ecclesiae: »Vox dilecti mei.« Haec, inquit,
vox, haec, quam audio, adjuratio mei dilecti est. Nisi
enim me dilexisset, nequaquam pro me ita loqueretur.

»Ecce iste veniet.« Sed quomodo veniet? »Saliens [Col. 1246D] in montibus.« De coelis namque veniens primum [Col. 1247A] saltum in uterum Virginis dedit [(920) 1Kb] . Hic est ille lapis, qui abscissus dicitur de monte sine manibus. Sine viri namque complexibus de Virgine Christus processit. Vides igitur quod mons Maria vocetur. Dedit igitur saltum in montem, siquidem in Mariam. Dedit et alium saltum, in crucem videlicet. Cum enim in coelos ascendit, altissimos in montes saltum fecit. Montes praeterea dicuntur apostoli, quos Christus saliens habitavit. Sed si tu, o homo, mons fieri cupis, erige mentem, ut a terrenis cupiditatibus 612 spes, et cor tuum exaltetur. Mox enim in te saliet, qui in montibus salire dicitur. »Transiliens colles.« Vere utique colles transiliens, quoniam et sanctos sanctitate, et potentes omnes potentia transcendit: »Quis enim in nubibus aequabitur [Col. 1247B] Domino?« (Psal. LXXXVIII.)---»Similis est dilectus capreae, hinnuloque cervorum.« Ac si dicat: Ergo quia in montibus saliens, et colles transiliens est, capreae hinnuloque cervorum similis est. Hi enim et per montes currunt, et colles transiliunt.

»En ipse stat post parietem nostrum respiciens per fenestras, prospiciens per cancellos.« Quid vero per parietem, nisi peccatum? Hoc enim interposito, Deo conjungi non possumus. Noster autem dicitur paries, quoniam nos ipsi eum fabricavimus. De hoc autem, et per Psalmistam dicitur: »Et in Domino meo transgrediar murum (Psal. XVII, 30).« Possumus autem per parietem et humanitatem intelligere. Per hunc namque parietem, id est in humanitate clausus a paucis cognosci potuit [(921) 1Kb] . Stetit [Col. 1247C] igitur post parietem nostrum, quia humana carne tectus cum hominibus conversatus est. Per fenestras respexit, quoniam quid nostri oculi videre, quid aures audire, quid os loqui desideret, quid corda cogitent, penitus ipse cognovit. Prospicit autem et per cancellos, quoniam nullus in choro cantat, cujus non videat voluntatem. Videt monachum, videt episcopum, videt qui ore, qui corde psallat. Cognoscit enim qui pro amore, vel qui pro favore cantat. »Columba mea, formosa mea, veni. Ecce dilectus meus loquitur mihi, dicens: Surge, propera, amica mea [(922) 1Kb] .« Unde Isaias: »Manda, remanda (Isa. XXVIII, 10),« inquit. Surgite apostoli, praedicate doctores, nuntiate Evangelium. Columba mea sine felle, absque [Col. 1247D] amaritudine, innocens et simplex. Unde ipse ait: »Estote ergo prudentes sicut serpentes, et simplices sicut columbae (Matth. X, 16).« Formosa mea super [Col. 1248A] nivem dealbata, sine macula et ruga. Surge, inquit, fac quod factura es, et ad me tandem post malitiam, et peracto officio veni. »Jam hiems transiit, imber abiit, et recessit.« Transiit, inquit, hiems et imber, transiit tempus nebulosum, asperum et grave: »Ecce nunc tempus acceptabile, ecce nunc dies salutis (II Cor. VI, 2).«---»Nox praecessit, dies autem appropinquavit (Rom. XIII, 12);« omnia jam clara, omnia jam nuda et manifesta sunt [(923) 1Kb] . »Flores apparuerunt in terra.« Jam flores, inquit, apparent in terra; jam decore virtutum rutilat Ecclesia, jam spinis omnibus et tribulis evulsis, terra nostra germinat Salvatorem.

»Tempus putationis advenit.« Hoc autem est, quod Dominus in Evangelio discipulis ait: »Levate [Col. 1248B] oculos vestros, et videte regiones, quia albae sunt jam ad messem (Joan. IV, 35).« Nunc tempus metendi, nunc tempus in unam fidem gentes colligendi, tempus est vitia resecandi. Amputate vineas, ut oriantur uvae; amputate vitia, ut oriantur virtutes. »Vox turturis audita est in terra nostra.« Vox, inquit, turturis vox casta, vox apostolica audita est in terra nostra: »Domini est terra, et plenitudo ejus (Psal. XXIII, 1).«---»Ficus protulit grossos suos.« Quid per ficum nisi Synagoga? Haec autem protulit grossos suos; dedit primitias ficus, patriarchas videlicet et prophetas. »Vineae florentes dederunt odorem suum.« Vineae florentes Ecclesiae sunt: sed quare florentes, nisi quia virtutum cultores in illis fiunt? Hae autem odorem dederunt, quoniam [Col. 1248C] virtutibus et orationibus Dominum oblectant vineae [(924) 1Kb] ; quia aliis sunt odor mortis in mortem, aliis autem odor vitae in vitam (II Cor. II, 16). Versus:

Saliens in montes, transiliens colles, venit ecce meus.
Et Sponsus, et Deus, quem paries carnis oculis humanis
Celat, ut Judaeus dicat. Non est Deus. Nonne vocem audis?
Quae intima cordis penetravit mei. Surge, veni, veni
Hiems enim transiit, imber omnis abiit, aestas aperitur.
Et turtur auditur, ficus dedit grossos, dabit ista botros
Vineaeque florent, praestant et odorem.

[Col. 1248D] »Surge, amica mea.« Ne dormias, inquit, sed surge, et per fidem et dilectionem bonum operare. »Sponsa mea;« cui tantae dilectionis amore conjunctus [Col. 1249A] sum, ut tuam pro te carnem sumere dignarer. »Et veni, columba mea.« Columba, inquit, mea, felle, omnique amaritudine carens, veni post me, sequere me, ducem non habeas nisi me. »Et in foraminibus petrae,« subauditur morare; id est in meae carnis vulneribus delectare; tuaeque salutis haec vulnera fuisse causam agnoscas [(925) 1Kb] . Moram 613 namque fecerat Thomas, nec credere volebat; qui postea in hujus lapidis vulneribus delectatus, inquit: »Dominus meus, et Deus meus (Joan. XX, 28).«

»In caverna maceriae.« Confirmatio est. Possumus etiam per maceriae cavernam, doctorum et angelorum custodiam intelligere, ut nunc quasi infra macerias posita eorum munimine tueatur; quae [Col. 1249B] prius palam, et sine munitione vitiorum impetu quatiebatur. »Ostende mihi faciem tuam (Exod. XXXIII, 15).« Probetur qualis sit innovatio, et pulchritudo tua, doce alios ut te; nullum timeas praeter me. »Sonet vox tua in auribus meis.« Me, inquit, praedica et confitere, ut a te et ab aliis per te laus mihi, et honor debitus reddatur. »Vox enim tua dulcis.« [(926) 1Kb] Quam audire volo, »et facies tua decora,« quam videre cupio. Praeparet se sponsa, et vestibus ornet, quae a tanto talique sponso est conspicienda. Loquatur non fictitia, vel inhonesta, imo dulcia et suavia verba. Vox adversus haereses: »Capite nobis vulpes parvulas, quae demoliuntur vineas.« Quid per vulpes, nisi haereticos, vitia et malignos spiritus? Haec autem dum parva sunt, et in ipso suae originis [Col. 1249C] principio capienda, tenenda et destruenda sunt. Unde Psalmista: »Beatus, inquit, qui tenebit, et allidet parvulos suos ad petram (Psal. CXXXVI, 9).« Vineam autem hanc vulpes demoliuntur, quoniam Christi Ecclesiam destruunt et dissipant.« Nam vinea »nostra floruit [(927) 1Kb] .« Floruit itaque, quoniam vitiis amputatis, virtutum candore et pulchritudine decoratur. Custodienda est igitur, ne a vulpibus vastata floribus privetur. Versus:

Surge, amica mea; veni, columba mea,
Vulneribus in meis, tam sana delecteris.
Tu pulchra videaris, tu sapiens loquaris.
Nam vox tua canora, et facies decora
Jam vulpes capiantur, vitia destruantur
Ne vinearum flores pereant, et odores.

[Col. 1249D] Vox Ecclesiae sic: »Dilectus meus mihi, et ego illi.« Dilectus, inquit, meus mihi auxilium praestat, et virtutem. Ego autem illi servio, et per omnia [Col. 1250A] obedio. »Qui pascitur inter lilia.« Idem est qui inter multos candidos et floridos sanctorum et virginum choros laetatur et habitat. In floribus enim delectantur virgines. Denique ut in peccatoribus spinae, ita et in sanctis lilia pullulant. Pascitur igitur inter lilia, siquidem in sanctis habitat.

»Donec aspiret dies, et inclinentur umbrae.« Unde ipse ait: »Ecce ego vobiscum sum omnibus diebus, usque ad consummationem saeculi (Matth. XXVIII, 20).« Dies enim tunc aspirabit, quando sol justitiae orietur sanctis, et illa incipiet, quae nunquam finem habebit. De qua dicitur: »Quia melior est dies una in atriis tuis super millia (Psal. LXXXIII, 10).« Umbrae vero inclinabuntur; quia vitae hujus cessantibus adversis, cum satellitibus suis tenebrarum [Col. 1250B] princeps in infernum praecipitabitur. »Revertere.« Coelos, inquit, ascendisti, praelioque peracto ad Patrem rediisti. Sed revertere inspice terras, tuorumque preces exaudi. »Similis esto, dilecte mi, capreae,« quae super montes appetit, »aut hinnulo cervorum,« qui et umbram desiderat, et matrem frequenter revisere studet, et persequentium oculis sese ultro repraesentat. Similis igitur est capreae coelos ascendens; hinnulo vero matrem revisitans in sanctis, qui vitiorum aestu minime exuruntur; habitans, atque iterum in secundo adventu Judaeorum sese oculis repraesentans: »Videbunt, in quem compunxerunt (Joan. XIX, 37).«---»Super montes Bether [(928) 1Kb] ,« subauditur in quibus habitas. Bether namque domus Dei interpretatur. Stent igitur [Col. 1250C] sancti Bether; siquidem est domus Dei. Dicitur autem domus Bether, a quibusdam domus consurgens, vel domus vigiliarum. Sancti autem et de virtute in virtutem semper ad altiora consurgunt, et eum quasi furem in nocte venturum vigilantes exspectant.



CAPUT III.

Vox Ecclesiae: »In lectulo meo per noctes exquisivi quem diligit anima mea, quaesivi, et non inveni.« Olim, inquit Ecclesia, in lectulo meo, in corde et perscrutationis otio quaesivi Dominum meum, sponsum meum, quem plus omnibus diligit anima mea. Sed per noctes, sine fide, in tenebris, in humana sapientia, mentis caecitate. Ideoque non inveni. Hoc enim haeretici, hoc philosophi quaesierunt; sed in nocte quaerentes suaque in sapientia [Col. 1250D] confidentes, non invenerunt [(929) 1Kb] . Unde ipse Dominus ait: »Confiteor tibi, Pater, Domine coeli et terrae, quia abscondisti haec a sapientibus, et prudentibus, [Col. 1251A] et revelasti ea parvulis (Matth. XI, 25).« ---»Surgam, et circuibo civitatem.« Surgam, inquit Ecclesia. Sed quae Ecclesia? Ecclesia gentium, populus qui sedebat in tenebris, somnoque deditus, qui nondum dixerat: »Deus Deus meus, ad te de luce vigilo (Psal. LXII, 1).« Surgam, inquit, non amplius dormiam, 614 circuibo civitatem, id est sanctorum, apostolorumque congregationem; ut me de Deo ea doceant quae per me scire nequivi. »Per vicos et plateas, omnibusque in locis quaeram quem diligit anima mea, quaesivi eum, et non inveni.« Hoc autem per noctem, hoc in lectulo meo. Quaeram igitur in die, quatenus eum inveniam »Invenerunt me vigiles, qui circumeunt civitatem.« Surrexi, inquit, et praedictam civitatem circuivi. [Col. 1251B] Dum autem hoc facerem, me vigiles invenerunt, qui custodiunt civitatem. Civitas Ecclesia, vigiles autem apostoli sunt. Hi autem eos inveniunt, qui Deum fide et baptismate quaerunt. In hoc enim custodum cura circumdatur, quae non ipsa eos. verum etiam ipsi eam invenisse dicuntur. His autem inventis, dixi (Ecclesia de Christo dicit): »Num quem diligit anima mea, vidistis?« Hoc autem tale est ac si diceret: Vos qui Dei cognitionem habetis, Deum ipsum, veritatisque viam mihi monstrate. »Paululum cum pertransissem eos, inveni quem diligit anima.« Cum, inquit, audiendo et intelligendo eos pertransissem, cumque eorum monita et praedicationem transcurrerem (hoc enim locutionis modo, transcurro librum, dicere solemus), inveni per eorum demonstrationem [Col. 1251C] quem diligit anima mea. »Tenui illum, nec dimittam [(930) 1Kb] .« Inveni, inquit, et dulciter eum amplexata sum. »Tenui.« Quomodo? mente, et operatione, et fide perfecta: »nec dimittam,« sed ardentissimo amore ei inhaerebo. »Donec introducam eum in domum matris meae [(931) 1Kb] ,« id est in hujus fictilis vasis habitaculum, quod ipse manibus suis, genitrice terra, plasmavit. Sancti enim Dei sunt habitaculum. Unde ipse ait: »Inhabitabo in illis et inambulabo inter eos (II Cor. VI, 16).«---»Et in cubiculum genitricis meae.« Id est in secretarium cordis mei. Possumus autem et per hanc matrem Synagogam intelligere, a cujus domo Christus exivit, ex quo dixit: »Relinquetur vobis domus vestra deserta (Matth. XXIII, 38)« [Col. 1251D] ---»Cum autem plenitudo gentium introierit, tunc Israel salvus fiet (Rom. XV, 25);« tunc in suae genitricis domum Ecclesiam introducet. »Dilectus meus mihi, et ego illi.« Non equidem moratur vel hic, vel ibi, sed habitat cum sanctis, donec et dies aspiret, et umbrarum veniant fines.

Versus:

Cui: Capreae, dixi, similis esto,
Aut super montes Bether parvulo cervo,
[Col. 1252A] In lectulo per noctes eum quaesivi;
Sed quoniam per noctes non reperivi,
Surrexi circuire civitatem.
Per vicos et plateas dum remearem,
Me vigiles portarum reperierunt.
Ubi esset dilectus, mihi dixerunt.
Inveni ergo illum, neque dimittam
Donec in genitricis lectulum mittam,
Id est in hujus vasis materiam secretam
Sive Judaeorum plebem postremam.

Sponsus ad fideles animas: »Adjuro vos, filiae Jerusalem per capreas, cervosque camporum,« et reliqua. Per capreas, inquit, et cervos, per apostolos et doctores, per virtutem et fidem, et bonam operationem, quibus et ad coelum et ad promissum bravium [Col. 1252B] curritis, et serpentum venena superatis; vos filiae Jerusalem, vos quae Dei cognitionem habetis, adjuro et deprecor, ut dilectam meam, sponsam meam non excitetis, nec ab eo in quo delectatur opere separetis. Alius enim in jejunio delectatur, alius in vigiliis, alius in eleemosynis faciendis, alius in ecclesiis construendis. Hos a tanto somno, ab hac delectatione, ab hoc sui animi proposito sejungere magnum est peccatum. Diversae namque sunt gratiae, diversae sunt voluntates, diversae sunt et operationes quibus Domino servire possumus. Unusquisque ergo in suo sensu abundet. Synagoga de Ecclesia: »Quae est ista, quae ascendit per desertum.« Quae, inquit, qualis, quam pulchra, quam admirabilis est ista, quae ad me de virtute in virtutem properando [Col. 1252C] conscendit? Cujus, inquam, virtutis et audaciae est, quae ad me per desertum venit? Per desertum namque, et per hujus saeculi adversa, non latronum insidias, non tyrannorum gladios, non leonum dentes, non Judaeorum et haereticorum sophismata timens, ad Dominum Ecclesia pertransivit. Sed quomodo transivit? »Sicut virgula fumi facti ex aromatibus, myrrhae videlicet, et thuris, et universi pulveris pigmentarii.« Ac si dicat: Sic inhujus adventu delector, quasi in omnium pigmentorum odore et suavitate. Per myrrham et thus, quae hic nominantur, carnis mortificationem et sanctorum orationes intelligimus.

Versus:

Quae est ista per desertum,
[Col. 1252D] Cum coelum est apertum,
Quae ascendit quasi fumus,
Quam non aggravavit humus.
Per desertum sic transivit,
Arctam viam reperivit,
Sed transivit per desertum
Gratum bajulans pigmentum.

Vox Ecclesiae: »En lectulum Salomonis sexaginta fortes ambiunt ex fortissimis Israel.« [Col. 1253A] Salomon namque pacificus interpretatur. »Ipse autem est pax nostra, qui fecit utraque unum (Ephes. II, 14)« Lectulum igitur Salomonis 615 Ecclesiam intelligimus [(932) 1Kb] , quam sibi pio amore Christus sociavit, non habentem maculam neque rugam. De qua per Prophetam ait: »Haec requies mea in saeculum saeculi; hic habitabo, quoniam elegi eam (Psal. CXXXI, 14).« Hanc autem sexaginta fortes ambiunt, hanc apostoli et doctores custodiunt, ne forte Judaei, haeretici, et pseudoapostoli verbum Dei adulterantes Salomonis lectum, sanctorumque conscientiam deturpent. Sed quare sexaginta esse dicuntur, nisi quia sexagenarius numerus ex senario et denario conficitur? Sexies namque decem, vel decies sex sexaginta faciunt. Et [Col. 1253B] quoniam sex diebus opus suum peregit Deus, merito per sex, operum perfectionem intelligimus. Per decem autem, legalia decem praecepta signamus. Qui igitur lectulum Salomonis, id est sanctam Ecclesiam custodiunt, et in operibus quidem perfecti, et legis documentis, et institutionibus sapientes esse debent. Hi autem non solum fortes, verum etiam ex fortissimis Israel esse dicuntur, quoniam Ecclesiae doctores caeteris fortiores esse oportet. »Omnes tenentes gladios.« Unde et Psalmista: »Et gladii ancipites in manibus eorum (Psal. CXLIX, 6).« Et Apostolus: »Et gladium spiritus, quod est verbum Dei (Ephes. VI, 17).« Teneant igitur episcopi gladios, quibus et vitia destruant, et Ecclesiam defendant. »Et ad bella doctissimi.« Unde est illud: »Benedictus [Col. 1253C] Dominus Deus meus, qui docet manus meas ad praelium, et digitos meos ad bellum (Psal. CXLIII, 1).« Doctissimi namque in praelio sunt, quoniam patiendo, non se ipsos defendendo, in humilitate et patientia vicerunt. »Uniuscujusque ensis super femur suum.« Super femur namque enses habent, qui impetus libidinis castitatis freno repellunt. Unde Apostolus: »Castigo, inquit, corpus meum, et in servitutem redigo (I Cor. IX, 27).«---»Propter timores nocturnos.« Armati, inquit, sunt doctores, et gladiis accincti, ne haeretici et maligni spiritus in nocte dolo et occulte Salomonis lectum invadant, id est sanctam Ecclesiam. Ecclesia. »Ferculum fecit sibi rex Salomon de lignis Libani.« Quid per ferculum, nisi Ecclesiam? Hoc autem ferculum, hoc refectorium. [Col. 1253D] hanc sacrae epulationis domum de lignis Libani fecit Dominus, quoniam nullus in Ecclesia habitat, qui baptismatis aqua non sit candidatus. Libanus enim candidatio interpretatur [(933) 1Kb] . De hoc autem ferculo in Psalmis dicitur: »In loco pascuae ibi me collocavit. [Col. 1254A] (Psal. XXII, 2).« In hoc autem ferculo qui resident, vestes nuptiales habere oportet. Hic autem carnem suam nobis ad manducandum Christus apposuit. Hic panem vivum, hic agnum praefiguratum, taurumque saginatum comedimus, hic calicem Novi Testamenti potamus, hic divino et dulcissimo vino inebriamur. De Christo dicit: »Columnas ejus fecit argenteas.« Quid per columnas nisi apostolos et doctores; sed quare columnae, nisi quia totius Ecclesiae sunt sustentamenta? De his in Psalmis dicitur: »Ego confirmavi columnas ejus (Psal. LXXIV, 4).« Cur autem argenteae, nisi quia simplicitatis, modestiae, et sobrietatis affectione pallent? Hi sunt illae pennae columnae, quae deargentatae esse dicuntur: »Reclinatorium aureum.« Mensam, inquit, [Col. 1254B] et reclinatorium aureum fecit, quoniam Novum et Vetus Testamentum sapientiae luce praefulgent. De hac autem mensa dicitur: »Parasti in conspectu meo mensam (Psal. XXII, 5).« Accedamus igitur ad hanc auream mensam, ut divinis et spiritualibus dapibus reficiamur. »Ascensum purpureum. »Nullus enim hujus mensae cibos comedit, nisi per purpuream viam ascendat. Non enim Judaei hujus cibum capiunt, quoniam ascensum purpureum non noverunt. De quibus dicitur: »Fiat mensa eorum coram ipsis in laqueum (Psal. LXVIII, 22).« Via namque purpurea est, quam Christus proprio sanguine cruentavit. Possumus autem per reclinatorium coelestem illam beatitudinem intelligere. Haec autem aurea dicitur, quia omnibus pretiosior est; cujus [Col. 1254C] quies aeterna, cujus ascensus purpureus. Nemo illuc ascendit, nisi Christi morte redemptus ejus sanguine deducatur. Martyres quoque per viam purpuream se se illuc ascendisse gratulantur.

»Media charitate constravit propter filias Jerusalem.« Quomodo autem media charitate nos constravit et cooperuit, nisi quia communi dilectione omnes redemit? Hoc autem propter animas simplices, quae in infernales tenebras mergebantur [(934) 1Kb] . Constravit et media charitate, quia pro universali salute crucifixus, salutem in medio terrae operatus est. Vox Ecclesiae de Christo dicit: »Egredimini et videte, filiae Sion, regem Salomonem.« Egredimini, inquit, filiae Sion, extra portam; exite, [Col. 1254D] filiae Jerusalem, et videte regem vestrum, videte Salomonem, videte Christum vere pacificum. »In diademate quomodo coronavit eum mater sua.« Haec autem mater Synagoga intelligitur, quoniam ex Judaica 616 gente secundum carnem natus est Dominus. Haec autem filium suum, dominum suum, [Col. 1255A] regem suum coronavit, spineamque coronam super caput ejus imposuit [(935) 1Kb] . Quando? »In die sponsionis ejus.« Id est in die quo Christus nuptias fecit, et Ecclesiam Patris desponsavit, ipsiusque de latere dormientis conjugem fabricavit. Namque sicut de dormiente Adam, una costa subtracta, facta est Eva, ita de Christo dormiente, latere lancea perforato, facta est Ecclesia. »Et in die laetitiae cordis ejus [(936) 1Kb] .« O mira pietas! moriens laetabatur, de morte gratulabatur; quoniam sic se mundum redimere, et patriarchas et prophetas liberare a morte sciebat. Quamvis enim caro tristaretur, cor tamen, et divinitas laetabatur.

Versus.

En lectulum Salomonis ambiunt fortissimi,
[Col. 1255B] Omnes gladios tenentes in bello doctissimi
Propter timores nocturnos sunt accincti gladiis,
Quibus suis sunt tutamen, et timor extraneis.
Ferculum rex Salomon fecit de lignis Libani,
Cujus utique columnae vos estis apostoli.
Reclinatorium ibi fabricavit aureum
Sanguine proprio fecit ascensum purpureum.
Filiae Sion, quid statis, foras egredimini?
Regem vestrum coronatum spinis intuemini.
Tu tamen, Virgo Maria, coronasti Filium;
Quia carnem de te sumens ponitur in medium.
Quem chorus apostolorum, confessorum, virginum,
Sio circumdat, ut corona prudentium militum.



CAPUT IV.

Vox Christi: »Quam pulchra es, amica mea, quam [Col. 1255C] pulchra es [(937) 1Kb] !« Cur autem bis dixit quam pulchra es, nisi quia in opere et sermone, interius et exterius, in anima et corpore pulchra est? »Oculi tui columbarum,« id est intellectus, ratio, intuitus tuus simplex est et acutus, non ira confusus, non furoris sanguine perturbatus, non in superbiam elatus. »Absque eo quod intrinsecus latet.« Multa inquit, de te dici possunt. Laudabilis es in virtute, in constantia, in sapientia. Magnum est quod videtur, maximum est quod latet. Magna in te fulget operatio, magna in coelesti secretario tibi servatur retributio. Magnus est labor, sed maxima spes. Possumus etiam et per oculos prophetas intelligere, qui ea quae futura erant multo ante praeviderant. Hi columbae dicuntur, [Col. 1255D] quoniam in humilitate et simplicitate cordis Domino servierunt. »Capilli tui sicut greges caprarum.« Per capillos eos intelligimus, qui ab Adam usque ad Christum fidem servaverunt. Capillis namque nulla pars [Col. 1256A] superius est. Merito ergo capilli isti dicuntur; siquidem secundum tempus totius Ecclesiae sunt superiores. Sed quare gregi caprarum assimilantur, nisi quia carnaliter vivebant, et luxuriae carnisque voluptatibus serviebant? His enim dictum fuerat: »Crescite, et multiplicamini (Gen. IX, 7).« Ex talibus autem David et Salomon fuisse probantur, quorum concubinarum non erat numerus. Sola igitur fide isti salvantur. Hi sunt, qui per fidem vicerunt regna. »Quae ascenderunt a monte Galaad.« Galaad namque acervus testimonii interpretatur. Ascenderunt igitur de monte Galaad, quia legis et prophetarum testimonia observantes coelorum regna scandere meruerunt. »Dentes tui sicut greges tonsarum ovium.« Dentes apostoli. Sed quare dentes, nisi quia prophetarum [Col. 1256B] et legis graviores sententias ruminantes et exponentes, Ecclesiam pascunt et nutriunt? Cur autem greges tonsarum ovium, nisi quia saecularibus omnibus venditis, et pauperibus attributis, nudi, tonsi, vitiis exspoliati in innocentia et simplicitate Domino servierunt? »Quae ascenderunt de lavacro.« De lavacro quidem ascenderunt, quoniam baptismatis aqua mundati, vitiisque omnibus expulsis, ad summum fidei et doctrinae, et ad coelos sublimati sunt. »Omnes gemellis fetibus.« Gemellos quidem fetus habent, quoniam inter medios cleros dormientes Novum et Vetus praedicant Testamentum. Possumus autem et per gemellos fetus doctrinam et operationem intelligere, sive etiam carnis et animae castitatem, vel Dei et proximi dilectionem [(938) 1Kb] . »Et sterilis non [Col. 1256C] est« inter 617 eas, quoniam multiplici semine fructificant.

»Sicut vitta coccinea labia tua.« Quid per labia, nisi episcopos, et sacerdotes, caeterosque, qui Deum assidue laudant et benedicunt? Hi autem vitta coccinea esse dicuntur. Sed quare vitta? Quia quasi multos capillos, ita multos fideles in una fide ligant; sive quia multas virtutes, multasque sententias simul adunant; sive etiam quia cordis sui cogitationes comprimunt, ne vento vanitatis per inania rapiantur. Cur autem coccineae? Quia et igne sancti Spiritus accensi sunt, et Christi praedicant passionem. Coccus ignis, vel sanguinis speciem habet. »Et eloquium tuum dulce.« Dulcia quidem sunt sanctorum eloquia, et auditu suavia. Unde et illud: [Col. 1256D] »Quam dulcia faucibus meis eloquia tua, super mel ori meo!« (Psal. CXVIII, 103)---»Sicut fragmen mali Punici, ita genae tuae.« Genae namque [Col. 1257A] Dei martyres intelliguntur, qui coram et in faciem Christum confidentes pro eo mortui sunt [(939) 1Kb] . Hi autem fragmen mali punici esse dicuntur, quoniam proprio sanguine cruentati sunt. Genae igitur dicuntur, quia et de peccatis erubescunt; fragmen autem, quoniam pro Christi nomine trucidantur et franguntur; mali vero punici propter sanguinis effusionem. »Absque eo, quod intrinsecus latet.« Pulchrae, inquit, sunt genae, rosea est facies, virginalis et pudicus est vultus; multo tamen laudabiliora sunt, quae nondum apparent, quae in corde latent, quae in coelesti thesauro tibi reservantur. »Sicut turris David collum tuum.« Per collum Ecclesiae doctores intelligimus. Per collum namque transit cibus, quo venter reficitur et saturatur; per collum [Col. 1257B] quoque exeunt verba, omnisque doctrinae documenta; collum denique sustinet scutum, quo totum tegitur corpus. Doctores autem Ecclesiam nutriunt, docent, muniunt et defendunt. Praeterea cum Ecclesia Christum conjungunt, sicut collum cum capite corpus. Hi autem sic totam defendunt Ecclesiam, sicut turris David totam quondam defendebat Jerusalem.

»Quae aedificata est cum propugnaculis suis.« Sic autem et doctores propugnacula habent, sapientiam videlicet et virtutem, quae nulla possunt machina expugnari, nullisque inimicorum instrumentis destrui. »Mille clypei pendent ex ea [(940) 1Kb] .« Mille namque clypei pendent a doctoribus, quoniam per innumerabiles sententias et argumentationes ab eis [Col. 1257C] defluentes, Ecclesiam protegunt. »Omnis armatura fortium.« Nihil enim in ea vinci, vel frangi potest. »Duo ubera tua sicut duo hinnulli capreae gemelli.« Una enim caprea, una est Ecclesia, cujus visus acutus, cujus pedes agiles, cujus voluntas altiora petit, cujus cursus coelos ascendit; duo habet ubera, quia duo sunt gemelli. Duo namque ubera duo Testamenta sunt. Duo vero gemelli duos populos designant: Judaicum videlicet et gentilem. Hi autem gemelli dicuntur, quoniam et gemini sunt, et geminam charitatem observant. »Qui pascuntur in liliis, donec aspiret dies, et inclinentur umbrae.« In liliis quidem pascuntur, qui in suavibus et odoriferis Scripturarum sententiis delectantur. »Donec [Col. 1257D] aspiret dies;« illa scilicet de qua dicitur: Quia »melior est dies una in atriis tuis, super millia (Psal. LXXXIII, 10).«---»Et inclinentur umbrae.« fugiatque caligo, et tenebrarum omnium princeps cum tota militia sua in infernum praecipitetur. Sponsus [Col. 1258A] de sponsa dicit: »Vadam ad montem myrrhae.« Vadam, inquit, Dominus ad montem myrrhae, visitabo terras, carnem suscipiam. Mons namque myrrhae caro est, quam assumpsit. Hic autem est ille mons, qui tantum crevit, ut totam terram compleret. Myrrhae autem ideo dicitur, quia corruptionem non vidit; juxta illud: »Nec dabis sanctum tuum videre corruptionem (Psal. XV, 10).« Possumus autem et per hunc montem Ecclesiam intelligere, quae carnem suam cum vitiis et concupiscentiis mortificans, in amaritudine semper moratur.

»Et ad collem thuris,« id est ad eos, quorum orationes me oblectant, sicut suavis odor thuris. »Tota pulchra es, amica mea, et macula non est in te [(941) 1Kb] .« Tota namque pulchra est, quia neque [Col. 1258B] maculam, neque rugam habet. Sponsus ad sponsam: »Veni de Libano, sponsa mea, veni de Libano, veni.« In Libano, inquit, es, dealbata es in virtutibus, florum sanctitate nites; nihil tenebrosum, nihil nigrum, nihil obscurum in te esse conspicitur. Veni igitur ad me, et quae semper pulchritudinem dilexisti, sicut sol in regno meo fulgeas in aeternum [(942) 1Kb] . Ter autem dixit »veni,« quia tria sunt, sine quibus non ad eum venitur; id est fides, spes, et charitas; 618 sive quia cogitatione, locutione, operatione Domino servit. Cur autem sponsa vocetur, superius dictum est: »Coronaberis de capite Amana.« Amanus namque mons est Ciliciae, qui et Taurus appellatur.

»De vertice Sanir et Hermon.« Hi autem montes [Col. 1258C] in Judaea sunt. In his autem leones et pardi habitant, sicut sequentia manifestant. »De cubilibus leonum, de montibus pardorum.« Per hos autem montes, illos intelligimus, in quibus vitiorum exercitus, leones, et pardi, et ipsi maligni spiritus inhabitant. His autem devictis et expulsis, coronatur Ecclesia: »Nemo enim coronabitur, nisi qui legitime certaverit (II Tim. II, 5).« Coronatur igitur de supradictorum montium capite, quia diabolo devicto, qui illorum caput et dominus est, pro tanto certamine praemium suscipit, et coronam. »Vulnerasti cor meum soror, mea sponsa.« Soror quidem, quia ejusdem patris filia est. Unde Apostolus ait: »Si autem filii et haeredes; haeredes quidem [Col. 1258D] Dei, cohaeredes autem Christi (Rom. VIII, 17).« Sponsa vero, quia carnem nostram sumens de virginali utero Christus processit. Haec autem soror et conjux sponsi sui cor vulneravit, amore scilicet, mortisque timore. »In uno oculorum tuorum.« [Col. 1259A] Multos namque oculos habet Ecclesia, plena est oculis ante et retro, undique videt, undique latronum propellit insidias; unum tantum oculum splendidissimum habet; una Trinitatis fide illuminatur, sine qua Deo nullus placebit. Hunc autem oculum qui non habent, caeci sunt, et in tenebris ambulant [(943) 1Kb] . Unde Apostolus: »Caecitas, inquit, ex parte contigit in Israel (Rom. XI, 25).«---»Et in uno crine colli tui.« Confirmatio est. Multi namque crines multa doctorum exempla et sententiae sunt. Sed quare crines, nisi quia subtiles et prolixi sunt? Unus autem crinis, una est sententia, quae apud omnes eadem est, in qua Christianorum nullus dissidet, quam apostoli praedicaverunt, et pro qua martyres sanguinem fuderunt, quam sancti Patres [Col. 1259B] confirmaverunt. »Quam pulchrae sunt mammae tuae, soror mea sponsa!« Pulchrae sunt mammae, pulchri sunt et filii. Synagogae namque mammae pulchrae non sunt, quoniam nigro lacte, sordidissima faece, et erroris intelligentia filios nutrivit.

»Pulchriora sunt ubera tua vino.« Metonymia est. Ecce vino lac comparatur, quod utique candidius et suavius est. Natos suos lactat Ecclesia, adulterinos suos inebriat Synagoga. Hi autem sapienter educati, celeriter crescunt; illi vero sicut ebrii, sensum amittunt. De quibus ipse Dominus ait: »Et in me psallebant, qui bibebant vinum (Psal. LXVIII, 13).« ---»Et odor unguentorum tuorum,« id est virtutum, sermonum et gratiarum. Haec enim omnia unguentum [Col. 1259C] dicuntur, quia et suavia sunt, et omnium infirmitatum languores sanant. »Super omnia aromata,« id est prae cunctis Judaeorum sacrificiis. »Favus distillans labia tua.« Favus enim mel est in cera, per quem spiritualis intelligentia significatur in littera. Favum distillant labia Ecclesiae, id est dulcia et suavia verba. »Mel et lac sub lingua tua.« Quibus omne genus hominum delectatur. Possumus autem et per mel, quod de rore coeli conficitur, spiritualem et altiorem doctrinam intelligere; de qua Apostolus ait: »Sapientiam loquimur inter perfectos (I Cor. II, 6);« per lac vero mediocrem; unde ipse ait: »Lac vobis potum dedi, non escam (I Cor. III, 2).«---»Et odor vestimentorum tuorum sicut odor thuris.« Habet enim Ecclesia vestimentum, [Col. 1259D] quod ipsa suis duxit et texuit manibus; virtutibus enim virtutes conjungens, operibusque bonis bona opera connectens, admirabilem sibi composuit vestem; in qua non minus delectatur sponsus quam in multo suavissimo thuris odore. »Hortus conclusus [Col. 1260A] est soror mea sponsa [(944) 1Kb] .« Hortus quidem vocatur, quia quasi diversa florum et arborum genera, ita diversi sanctorum et fidelium ordines in ea continentur. Ibi sancti apostoli, confessores et martyres, virgines et viduae. Conclusus autem, quoniam virtutum et angelorum munita praesidiis [(945) 1Kb] . Nulla vitiis patet porta, per quam latrones, et hostes subintrent, qui furentur, et rapiant bona. »Hortus conclusus, et fons signatus.« Fons quidem baptismatis est in Ecclesia, quo et vitiorum sordes auferuntur, et animae et corporis maculae purgantur. Est autem fons vivus in horto isto, cujus aquam qui bibit, non sitiet ultra. De hoc autem fonte dicitur: »Sitivit anima mea ad Deum fontem vivum (Psal. XLI, 3).« Sed cur signatus, nisi quia in Trinitatis [Col. 1260B] nomine sanctificatur et benedicitur? Signatus est fons, cognoscitur aqua, ad hanc sancti currunt, hanc et vitia, et maligni spiritus fugiunt. Hoc enim signo fons iste ab aliis discernitur, quoniam quae iste fecit, alii facere nequeunt. »Emissiones tuae paradisus malorum 619 punicorum, cum pomorum fructibus.« [(946) 1Kb] Quem hortum superius dixit, paradisum hic appellat; quoniam paradisus est hortus deliciarum. Vocatur igitur Ecclesia paradisus, quoniam omnium deliciarum copiis repleta est. Hic enim est lignum scientiae boni et mali, Novum videlicet et Vetus Testamentum, quae et mala devitare, et bona nos facere docent. Habemus et lignum vetitum; id est Christum, qui est panis vivus, qui de coelo descendit. Quatuor paradisi flumina, quatuor sunt [Col. 1260C] Evangelia. Sed quae sunt ejus emissiones, quae sunt munera, quae sunt poma, qui sunt flores, quos hic hortus malorum punicorum fructus Domino mittit? Mala, inquit, punica mittit, multosque martyres Domino mandat. Mala namque punica vos estis apostoli, qui pro Christi nomine sanguinem fudistis. »Cum pomorum fructibus;« non solum, inquit, martyres mittit, sed cum aliorum pomorum fructibus, cum virginibus et confessoribus mala punica praesentat. »Cypri cum nardo. Nardus et crocus, fistula et cinnamomum, cum universis lignis Libani, myrrha et aloe cum omnibus primis unguentis,« subauditur, sunt in hoc horto. In his autem intelligimus, quoniam omnium aromatum genera in sancta Ecclesia versantur. Per cyprum namque quo [Col. 1260D] regium paratur unguentum, et per nardum, qui suavissimi magnique odoris est, omnes gratiae Spiritus sancti intelligi possunt, quae et suavitate et odore omnibus praeferuntur. Cyprus namque cum nardo ponitur, quoniam qui divino et regio unguento unguntur, [Col. 1261A] magnus et suavissimus odor Deo sunt. Unde Apostolus, »Christi, inquit, bonus odor sumus Deo (II Cor. II, 15).« Per crocum namque, fistulam et cinnamomum, quae brevia sunt, nec altius crescunt, simplices et humiles intelligimus, quos, quamvis vulgo homines non venerentur, magnae tamen virtutis et sanctitatis sunt. In his autem persona est humilis, sed virtus excelsa. »Cum universis lignis Libani.« Per haec autem apostolos et prophetas intelligas, qui altitudine, robore et pulchritudine caeteris praesunt; siquidem ligna Libani magnae sunt altitudinis. Myrrha vero et aloe, quae putredini, vermibusque resistunt, castitatem et alias virtutes significant, quae a vitiorum contactu et animam et corpus servant illaesa. »Cum omnibus primis« et maximis [Col. 1261B] »unguentis,« per quae fides, spes et charitas designari possunt, quae in saecula saeculorum detinent principatum. »Fons hortorum, puteus aquarum viventium.« Hic, inquit, est fons hortorum, hic sunt apostoli et doctores, hic est illa aqua, qua totus irrigatur mundus. Multi enim horti multae sunt Ecclesiae. En puteus viventium aquarum, en profunditas Scripturarum. Una enim est doctrina apostolorum, mortuusque error haereticorum: hanc aquam qui bibunt, non moriuntur; illam qui bibunt, vivere nequeunt. Illi tamen de fonte bibunt, qui Scripturarum superficiem summis tenus labiis delibant. De puteo non sumunt profundiores aquas, id est difficiliores sententias non hauriunt. »Quae fluunt impetu de Libano.« Impetu, inquit, magna scilicet [Col. 1261C] constantia, virtute, et affluentia hae aquae fluunt. Sed unde fluunt? de impetu, de Libano, de monte candidato. Libanus enim, ut dictum saepe est, candidatio interpretatur. Christus gratias convocat. »Surge, aquilo, et veni, auster, perfla hortum meum, et fluant aromata illius.« Dixit superius hortum, dixit arbores et poma, dixit fontem et puteum, quibus irrigatur; nunc autem praecipit ventis ut surgant, hortum perflent, aromata ventilent, quatenus sibi odor reddatur suavior. Venti enim in Christi hortum insurgebant, quando tyrannorum impetus et furor Ecclesiam persequendo sanctos trucidabant. Tunc enim aromata fluebant, tunc martyrum constantia et virtutes redolebant, tunc suavissimus [Col. 1261D] odor rationabilis holocausti, et puri sacrificii ante Domini conspectum ferebatur [(947) 1Kb] . Possumus tamen per aquilonem, qui asper ventus et frigidus est, tyrannorum crudelitatem intelligere. Per austrum vero, qui serenus est, fallaciae blandimenta designantur; unde dicitur: »Inimici ejus terram lingent (Psal. LXXI, 9).«

Versus:

Diximus Ecclesiam
Sponsam Regis regiam,
[Col. 1262A] Cujus estis oculi, vos prophetae,
Vos dentes fortissimi, Petre et Paule,
Qui eam reficitis assuete.
Genae semper rubeae
Martyres sunt utique.
Imperfecti quilibet sunt capilli,
Et minoris meriti imbecilli,
Quia sunt instabiles sicut illi.
Collum ferens clypeos
Dicimus episcopos,
Qui defendunt fortiter suas oves:
Persequentes vitia, et leones,
Serpentinas furias, et dracones.
Hortus est tutissimus
Sanctorum sanctissimus,
[Col. 1262B] Qui non caret liliis neque rosis;
Nec privantur arbores suis pomis.
Ibi fons dulcissimus est saporis,
Hunc ventorum flamina,
620 Tyrannorum agmina
Perturbant et ventilant cum furore;
Coelum petunt martyres cum honore;
Delectatur Dominus in odore.



CAPUT V.

Ecclesia de Christo dicit: »Veniat dilectus meus in hortum suum.« Veniat, inquit, dilectus meus, sponsus meus, amicus meus in hortum suum, in Ecclesiam suam, in sanctorum congregationem. Ad quid? »Ut comedat fructum pomorum suorum.« Comedat, inquit, fructum pomerum, recipiat manipulum, [Col. 1262C] obsequium, et bona opera sanctorum. Mitia sunt poma, quatiuntur arbores, occiduntur martyres. Jubeat igitur Dominus, ut eorum animae in coelesti thesauro, et in sinu Abrahae congregentur. Christus dicit: »Veni in hortum meum, soror mea sponsa.« Tu me, inquit, venire rogas; ego autem jam veni [(948) 1Kb] .

»Messui myrrham meam cum aromatibus.« Per myrrham autem martyres, castos et incorruptos intelligimus. Per aromata vero fragrantiam bonorum operum. Est autem myrrha cum aromatibus, quando concupiscentiis carnis devictis, cum solis virtutibus homo conversatur. Tunc incorrupta est caro, tunc virtutes redolent, tunc ad se sanctos venire Dominus [Col. 1262D] jubet. Cum enim Apostolus diceret: »Cupio dissolvi, et esse cum Christo (Philip. I, 23),« nonne ut sua meteretur myrrha desiderabat? »Comedi favum meum cum melle meo.« Quanta dulcedine et delectatione sanctos suos Deus recipiat, in his verbis declaratur. »Comedi, inquit, favum meum cum melle meo,« recepi amorem meum, suscepi dulcissimos, nimisque dilectos amicos meos. Confirmatio. »Bibi vinum meum cum lacte meo.« Vinum quidem vos estis, apostoli, qui divino calice [Col. 1263A] inebriati omnem peritiam habuistis. Lac vero illi sunt qui mediocri et imperfecta scientia ornantur. Venit igitur Christus in hortum suum, et myrrham, quam ventus perflaverat, sanctos scilicet, quos tyrannus contristaverat, nimio secum amore devexit. Christus ad apostolos dicit: »Comedite, amici mei, et bibite.« Apostropha ad apostolos. Vos, inquit, amici mei estis; vos doctrinam fidei, et carnem meam comedite, vos sanguinem meum bibite. »Nisi enim manducaveritis meam carnem, et biberitis meum sanguinem, non habebitis vitam in vobis (Joan. VI, 54).« Comedite igitur panem vivum; bibite calicem novi testamenti. »Et inebriamini, charissimi.« Qui enim hoc calice inebriatur, vera scientia inebriatur. Qui enim divitias spernit, mortem [Col. 1263B] desiderat, sui obliviscitur, negligit quae videt, credit quae non videt, nonne is ebrius esse videtur? »Ego dormio, et cor meum vigilat.« Dormivit quidem secundum carnem, quoniam mortuus est et sepultus; cor autem vigilat, quia divinitas dormire non potest. Hoc autem etiam in persona Ecclesiae sic intelligitur. Ego dormio, carne devicta et subjugata; cor autem vigilat, anima scilicet quae in bonis operibus perseverat. Possumus autem per cor, Christi apostolos intelligere. Isti autem vigilant, isti sanctam Ecclesiam die noctuque custodiunt. Ecclesia: »Vox dilecti mei pulsantis.« Audio, inquit, vocem Domini mei; pulsat enim sanctos suos, ne dormiant, hortatur ut vigilent. Stat enim ad ostium, et pulsat. Si quis aperuerit, intrabit, et coenabit cum illo. [Col. 1263C] »Aperi mihi, soror mea.« Soror quidem, quia ejusdem patris et sponsus et sponsa, filii sunt. Ille naturaliter, ista vero adoptione. »Amica mea,« pro qua mori non dubitavi, qua major dilectio nulla est. »Columba mea,« felle, et amaritudine carens. »Immaculata mea,« quae vitiis omnibus emundata sine macula es atque ruga. Aperi, inquit, mihi cor tuum, aperi mihi portam, qua et tuas, et aliorum ingrediar conscientias: »quia caput meum plenum est rore.« Confirmatio. »Et cincinni mei guttis noctium [(949) 1Kb] .« Tota, inquit, nocte cucurri, pro tuo amore vigilavi. »Ecce sto ad ostium, et pulso (Apoc. III).« Aperi mihi, soror mea. In multis quidem adversis, in nocte, et in ipsa morte pro hujus dilectione fuit [Col. 1263D] Christus. Unde et illud: »Insuper et usque ad noctem increpuerunt me renes mei (Psal. XV, 7).« Injustum est igitur huic non aperire, et in cordis thalamum tantum sponsum non accipere. Spiritualiter autem ros in capite, et coelestis benedictio, et Spiritus sancti gratia in eo intelligitur. De quo dictum [Col. 1264A] est: »Sicut unguentum in capite, quod descendit in barbam, barbam Aaron (Psal. CXXXII, 2):« Vox fidelis animae. Sponsa ad seipsam: »Exspoliavi me tunica mea, quomodo induar illa?« Merito, inquit, me immaculatam vocasti, quoniam tunicam meam exspoliavi, pristinam vitam fugi, veterem hominem exui, mundique concupiscentias, saeculi curas, et vitia repuli, quibus involuta et irretita eram. Immaculata sum, et te novo homine induta, in novitate vitae ambulabo, et non amplius praedicta tunica induar, non ad saecularia revertar; sed quae incoepi, instanter operabor. »Lavi pedes meos, quomodo inquinabo illos?« Pedes, inquit, lavi, et ea vitia fugavi, in quibus humana fragilitas frequentius offendit. Haec enim pars 621 corporis, quia terrae [Col. 1264B] propior est, saepius coinquinatur. Sunt enim quaedam peccata, sine quibus vix aliquis immunis erit, Ut elatio mentis, vana gloria, verba otiosa et vanae cogitationes. Vox Ecclesiae de Christo: »Dilectus meus misit manum suam super foramen [(950) 1Kb] .« Dilectus, inquit, meus misit manum suam, doctrinam, et spiritum fortitudinis suae, ipsamque suae passionis commemorationem super foramen et portam cordis mei, quae nunquam ei clauditur.

»Et venter meus intremuit ad tactum illius.« Quis enim est, quem Dominus tetigit, sanctoque Spiritu inspiravit; quis ipsius passionem commemorans non contremiscat? Unde est illud. »Tange montes, et fumigabunt (Psal. CXLIII, 5).« Mittit igitur Dominus manum per foramen, tangit cor nostrum; [Col. 1264C] recordatur passionis, stringitur admiratione et timore cum Dominus pro servis, justus pro injustis, creator pro creatura, talia pateretur. »Surrexi, ut aperirem dilecto.« Vocem, inquit, audivi, de lectulo meae delectationis, surrexi, et saeculi blandimenta dereliqui. Aperui dilecto, credidi sermonibus, cor meum vitiis et errore mundavi, in quo tantus hospes habitaturus erat. Unde per Psalmistam dicitur: »In auditu auris obedivit mihi (Psal. 17, 45).«---»Manus meae distillaverunt myrrham.« Quid per manus nisi opera? Quid vero per myrrham, nisi incorruptionem? Distillant igitur manus myrrham, quoniam et corpus, et animam bona opera incorruptam faciunt. »Et digiti mei pleni sunt myrrha [Col. 1264D] probatissima.« Quid enim per digitos, nisi singulorum operum discretam operationem intelligimus? Ut vigilare, orare, jejunare, et similia. Haec autem non immerito probatissima myrrha plena esse dicuntur; quoniam et carnem non sine magna retributione mortificant, et aeternam praeparant incorruptionem. [Col. 1265A] »Pessulum ostii mei aperui dilecto meo.« Valde, inquit, cor meum induratum erat, multis obicibus, et retinaculis obseratum erat. Sed posteaquam hujus vocem audivi, et veritatis sententias mente concepi, totam cordis intelligentiam aperui, omnia erroris obstacula dimovi, quibus quasi pessulo cor meum erat clausum [(951) 1Kb] . Aperui quidem, ut eum reciperem, et quis, et qualis, et quomodo sit verissime, perfecte et rationabiliter intelligerem. Sed frustra. Ut quid? Sequitur. »At ille declinaverat, atque transierat.« Cum enim ea quae Dei sunt, homines perscrutari praesumunt, ipse quidem ab eis declinat atque transit; quoniam qualiter sit, nullo modo comprehendi potest. Unde est illud: »Accedet homo ad cor altum, et exaltabitur Deus (Psal. [Col. 1265B] LXIII, 7).«---»Anima mea liquefacta est, ut locutus est.« Anima, inquit, mea, quae ferro et lapide durior erat, dulcissima voce sponsi audita, liquefacta est, et quasi cera emollita, evangelicam praedicationem in se scriptam recepit. Denique cum divina praecepta doctores nostros praedicantes audivimus, si forte timore et amore compuncti, oculos in lacrymas solvimus, animam liquefactam tunc habemus. Judaeorum autem animae liquefactae non sunt; quoniam eorum corda nimium indurata stilo spiritus inscribi nequeunt. Quod quidem lex eorum significavit in lapidibus deformata. »Quaesivi, et non inveni illum.« Quaerunt namque multi Dominum, quoniam et mundum relinquere, et de necessitatibus liberari, et cum eo esse desiderant. Unde quidam ait: »Utinam disrumperes [Col. 1265C] coelos, et descenderes!« (Isa. LXIV, 1.) Et Apostolus: »Cupio dissolvi et esse cum Christo (Philip. I, 23).« Quidam tamen quaerunt, et non statim inveniunt. »Vocavi, et non respondit mihi.« Vocant enim et clamant, rogant ut de hac carne liberentur, et non exaudit eos Dominus. »Invenerunt me custodes, qui circumeunt civitatem.« Civitas Ecclesia, custodes apostoli; custodes, inquam, apostoli et doctores, qui circum Ecclesiam vadunt, qui eam ab inimicis defendunt, »invenerunt me. Percusserunt me,« videlicet gladio spiritus. »Vivus est enim sermo Dei et efficax, et penetrabilior omni gladio ancipiti (Hebr. IV, 12).«---»Et vulneraverunt me,« timore videlicet compunctionis, et amoris, et sententiis [Col. 1265D] Scripturarum, quae quasi sagittae acutissimae inimicorum fugant exercitum. »Tulerunt pallium meum mihi custodes murorum.« Meum, inquit, pallium, pravam voluntatem et vitiorum multitudinem, qua involuta et cooperta eram, apostoli et doctores mihi tulerunt, et vestimento fidei, veste candida et nuptiali me induerunt. Apostropha. »Adjuro vos, filiae Jerusalem, si inveneritis dilectum meum, ut nuntietis ei, quia amore langueo.« Filiae namque Jerusalem, apostolorum animae intelliguntur. Hae autem jam in Jerusalem [Col. 1266A] ascenderunt, et cum Domino habitant, suum desiderium invenerunt. Ideoque Dei dilecta, scilicet Ecclesia, quae adhuc in hoc mundo 622 conversatur, eos adjurat, ut suum amorem et desiderium Deo annuntient. Testes enim sunt in coelo fideles.

Versus:

Quis est hic, qui pulsat ad ostium,
Noctis rumpens somnum?
Me vocat: O virginum pulcherrima,
Soror, conjux, gemma splendidissima
Cito surgens aperi, dulcissima:
Ego sum summi Regis Filius,
Primus, et novissimus,
Qui de coelo in has veni tenebras,
Passus mortem et multas injurias,
[Col. 1266B] Liberare captivorum animas.
Mox ego dereliqui lectulum,
Cucurri ad pessulum,
Ut dilecto domus mea pateat,
Et mens mea plenissime videat
Quem videre maxime desiderat:
At ille jam inde transierat,
Ostium reliquerat.
Quid ergo, quid miserrima facerem?
Lacrymando sum secuta juvenem,
Cujus manus plasmaverunt hominem.
Vigiles urbis invenerunt me,
Exspoliaverunt me,
Abstulerunt et dederunt pallium,
Cantaverunt mihi novum canticum
[Col. 1266C] Quo in regis inducar palatium.

Vox Synagogae: »Qualis est dilectus tuus ex dilecto? Qualis est dilectus tuus ex dilecto, o pulcherrima mulierum [(952) 1Kb] ?« Nobilior nobilium, fortior fortium, sapientior sapientium. Qualis, inquam, est, dic qualis est, »quia sic adjurasti nos?« ut tuum ei amorem nuntiaremus. Vox Ecclesiae: »Dilectus meus candidus et rubicundus.« Candidus quidem, quia nulla vitiorum macula eum decoloravit. Rubicundus autem, quia proprio sanguine cruentatus est. Juxta illud: »Quis est iste, qui venit de Edom tinctis vestibus de Bosra?« (Isa. LXIII, 1.) »Electus ex millibus,« id est ex omni multitudine angelorum et hominum. »Quis enim in nubibus [Col. 1266D] aequabitur Domino?« (Psal. LXXXVIII, 7.) »Caput ejus aurum optimum.« Quid per caput, nisi divinitas? Unde Apostolus: »Hominis, inquit, caput, Christus: caput autem mulieris, vir: caput Christi, Deus (I Cor. XI, 3).« Hoc autem caput aurum optimum dicitur, quia divinitas rebus omnibus praefertur. Non enim factura factori, creatura Creatori aequiparari potest. Duae namque naturae sunt in Christo, quarum altera est aurum, altera vero terra; divinitas scilicet et humanitas. »Comae ejus sunt elatae palmarum.« Elatae namque [Col. 1267A] palmarum rami sunt productiores, semper ad altiora tendentes, viriditatem non amittentes. Sunt igitur fidelium multitudines elatae palmarum, quoniam semper ad altiora festinant, viriditatem non amittunt, siccari et mori non possunt, et de virtute in virtutem crescentes, coelos ascendunt. De quibus dicitur: »Justus ut palma florebit, sicut cedrus Libani multiplicabitur (Psal. XCI, 13).« Hi autem Christi comae dicuntur, quoniam ejus fidei, quae omnium virorum caput est, firmiter inhaerent. »Nigrae quasi corvus.« Quare nigrae? Quia macerantur, tribulantur, aestum et multas adversitates patiuntur. Unde superius dixit: »Nigra sum, sed formosa.«

»Oculi ejus sicut columbae,« id est casti et simplices, non elati, non ira confusi. Per oculos [Col. 1267B] autem Spiritus sancti gratias intelligimus, quibus sancti illuminantur. Unde est illud: »Vidi agnum, tanquam occisum, habentem cornua septem, et oculos septem, qui sunt septem spiritus Dei, missi in omnem terram (Apoc. V, 6).« Possumus autem et per oculos patriarchas et prophetas intelligere, quibus ipse Dominus ait: »Vos estis lux mundi (Matth. V, 14).«---»Super rivos aquarum [(953) 1Kb] ,« subauditur, existentes. Sunt namque apostoli et doctores super aquarum rivos, quando in Scripturarum voluminibus exercentur. »Quae lacte sunt lotae.« Aliter enim simplices et parvuli eas bibere non possunt. Ergo quia lacte sunt lotae, et sapientes, et insipientes eis utuntur, quoniam omnis scientiae [Col. 1267C] in se continent principatum. »Genae illius sunt areolae aromatum consitae a pigmentariis.« Genae, inquit, illius odoriferae sunt, et ad videndum suaves. Sed quid per genas, nisi eam, quam de Christo habemus, notitiam, intelligimus? Unde Apostolus ait: »Et odorem notitiae suae manifestat per nos in omni loco (II Cor. II, 14).« Quis enim odor suavior, et delectatio major, quam Christi notitiam habere? Sunt igitur genae Christi cognitiones, eae scilicet quae de ipso apparent, et videri et intelligi possunt; quasi aromatum collectiones, quae a pigmentariis compositae et ordinatae sunt [(954) 1Kb] . »Labia illius, labia distillantia myrrham primam.« Labia quidem erant labia Christi, quando baptismum praedicando dicebat: »Oportet vos nasci denuo (Joan. III, 7).« [Col. 1267D] Itemque: »Nisi quis renatus fuerit ex aqua et Spiritu sancto, non potest videre regnum Dei (ibid., 5)., Haec enim dum diceret, lilia odorem et pulchritudinem dabant. Myrrham autem, carnis mortificationem et totius hominis incorruptionem ejus labia 623 [Col. 1268A] distillabant [(955) 1Kb] tunc, quando discipulos, ut fortes essent et nihil timerent, admonebat, dicens: »Nolite timere eos qui occidunt corpus, animam autem non possunt occidere (Matth. X, 8).« Et: »Beati qui persecutionem patiuntur propter justitiam (Matth. V, 10).« Et: »Si me persecuti sunt, et vos persequentur (Joan. XV, 20).« Itemque: »Qui vult venire post me, abneget semetipsum, et tollat crucem suam, et sequatur me (Matth. XVI, 24).«---»Manus illius tornatiles, plenae hyacinthis.« Cur tornatiles, nisi quia regulariter, facile, recto ordine cuncta disponit et operatur? Optimus est faber, doctae sunt manus bene pingere, bene sculpere, optime vasa tornare novit. Cur autem aureae, nisi quia ipsius opera omnibus praestantiora sunt? Sicut [Col. 1268B] enim aurum caeteris metallis, ita Dei operatio omnibus praestat. Sed quare plenae hyacinthis esse dicuntur? Hyacinthus namque lapis est aerei coloris, sive etiam flos purpuream speciem habens. Manus igitur Domini plenae sunt hyacinthis; sive quia ipsius operatio nos excitat ad regna coelestia. »Invisibilia enim ipsius, ut ait Apostolus, a creatura mundi per ea quae facta sunt intellecta conspiciuntur (Rom. I, 20);« sive etiam propter clavorum sanguinem. Sanguis enim et purpura ejusdem coloris sunt. Sunt etiam manus Domini plenae hyacinthis, quia omnia ejus opera admirabili distinctione fiunt. Unde ipse ait: Quoniam »nec Salomon in omni gloria sua coopertus est, sicut unum ex istis (Matth. VI, 29),« cum de liliis loqueretur. »Venter illius eburneus.« [Col. 1268C] Venter, inquit, illius, humanitas et caro, homo Christus de Virgine eburneus natus est, candidus est, et fortis, castus, eburneus venter Mariae; eburneus et Christi; uterque candidus, uterque fortis et castus.

»Distinctus sapphiris.« Sapphirus namque lapis est, sereni coeli habens colorem. Erat igitur Christi venter distinctus sapphiris; quoniam Verbum caro factum, modo coelestia, ut Deus, modo humana, ut verus homo faciebat [(956) 1Kb] . Ergo quia venter dicitur, homo et terra intelligitur; quia vero sapphirus dicitur, quem coelicum colorem habere diximus, ille nimirum, qui de coelo descendit, denotatur.

[Col. 1268D] »Crura illius columnae marmoreae.« Per crura namque vias et itinera intelligimus, et est causa pro effectu. Crura, inquit, viae et itinera illius non debilia sunt. Non arundo vento agitata; imo columnae. Sed quae columnae? Marmoreae utique, quae frangi [Col. 1269A] quidem, flecti autem non possunt. Christus namque occidi potuit, a proposita vero voluntate detorqueri non fuit facultas. »Quae fundatae sunt super bases aureas:« fidem nempe de his quae nos docuit Deus, et sapientiae firmitatem. Christi namque divinitas humanitatem assumptam et regebat, et sustentabat. Possumus autem, et per itinera, incarnationem, passionem, resurrectionem et ascensionem denotare. Quae ideo super aureas bases fundata dicuntur, quia in providentia et consilio Patris (quod nimirum aureum fundamentum est) ante mundi constitutionem inhaeserant. Unde ipse ait: »Non haberes in me potestatem, nisi desuper tibi datum fuisset (Joan. XIX, 11).« Hoc autem tale est ac si diceret: Firmissimum mihi est fundamentum, [Col. 1269B] quod nisi se volente me occidi non patietur. »Species ejus ut Libani, electus ut cedri.« Hic enim mons omnes illius terrae montes altitudine transcendit; Christi autem montis majestas omnia complet et continet. Denique Libanus candidatio dicitur, Christus autem prae filiis hominum forma est speciosior. Est igitur species ejus ut Libani, alta, et pulchra, et prae omnibus excellentior. »Electus ut cedri.« Cedrus namque arbor est quae excelsa, odorifera, speciosa, imputribilis naturae esse perhibetur. Haec autem omnia Christo conveniunt. »Guttur illius suavis;« id est, verba quae ab ejus ore prodeunt jucunda et suavia sunt, omnique melle dulciora. Sed quid in singulis moror? »Et totus desiderabilis.« Singularia relinquam: summatim, et breviter [Col. 1269C] omnia dicam. Quid dicam? Totus amicus meus est desiderabilis, totus est amabilis. Diligamus igitur eum non verbis, sed opere, et veritate, toto corde, tota mente, tota cordis intentione. »Talis est dilectus meus,« cui fideli annulo desponsata sum, nimioque amore et dilectione conjuncta; »et ipse,« et non alius, non Judaeus, non haereticus, »est amicus meus, filiae Jerusalem.« Vere utique amicus, quoniam propter eam sanguinem fudit, qua major dilectio esse non potest.

Versus:

Quis interrogare qualis
   Attinet, cum non sit talis,
   Cui Pater est aequalis
   Et Spiritus principalis,
      Deus et homo.
Cujus caput purum aurum,
   Lux et splendor animarum;
   Comae palmae sunt elatae,
   Mire floribus ornatae,
      Typice sancti.
Oculi non sunt elati,
   Sed columbae similati,
   Qui super rivos aquarum
   Et fluenta Scripturarum
      Semper morantur.
Ejus genae sunt suaves, 624
   Nulli ad videndum graves;
   Labia sunt pulchra nimis:
   [Col. 1270A] Myrrha distillat ab illis.
      Quid super addam?
Aureae sunt manus ejus,
   Eburneus venter ejus,
   Hic distinctus est sapphiris,
   Illae plenae sunt hyacinthis:
      Omnia novit.
Marmoris sunt ejus crura
   In stabilitate sua,
   Solida nimis et dura,
   Nullo modo ruptura:
      Credite mihi.
Sicut cedrus exaltatus,
   Ut Libanus candidatus,
Majestate cuncta replet,
[Col. 1270B] Omnibus odorem praebet,
      Deus deorum.
Dulcia sunt ejus verba,
   Vera semper et aperta;
   Igne sunt examinata
   Et a Patribus probata,
      Sicut argentum.
Talis est dilectus meus
   Et hic est amicus meus,
   Cujus explicare laudes
   Quia non valemus omnes,
      Hic finis erit.



CAPUT VI.

»Quo abiit dilectus tuus, o pulcherrima mulierum: quo declinavit dilectus tuus, et quaeremus eum [Col. 1270C] tecum?« Imperfecti sunt enim qui hic loquuntur: idcirco ubi Deus sit, quo declinaverit, et quo in loco moreretur, quasi ignorantes inquirunt. »Dilectus meus descendit in hortum suum.« Quid est, inquit, quod quaeritis? Nonne vobis notum est quod in hortum suum dilectus meus descendit? Venit utique in hortum suum, visitavit me sponsam et amicam suam. Denique et dixit: non te deseram, neque derelinquam. Ex quo igitur in mundum venit, ex quo me dilectionis vinculo sibi conjunxit, mecum est et mecum habitat. Ad Patrem ivit, me non reliquit; coelos ascendit, me non deseruit. Non ergo dicas, o homo, quo abiit? non dicas quo declinavit? Vis eum quaerere mecum? Fac ut sentias mecum: operare quod ego, vigila ut ego. Duc oleum tecum, si vis ascendere mecum. Non habeo dicis; nec mecum longius ibis. Vigila igitur accensis lampadibus, quatenus ei venienti laetus occurras. Cur autem Ecclesia hortus vocetur jam superius dictum est: »Ad areolam aromatis.« Ad areolam, inquit, aromatis. Per areolam intelligitur quaelibet anima fidelis, quae disciplina coelesti exculta, et diligenter composita, ac laterum parilitate, id est quatuor virtutibus praecipuis exornata, in sanctis operationibus, multa aromata Deo incendenda excolit.

»Ut pascatur in hortis.« Vis hortus fieri? dicis, Volo: munda igitur cor tuum, aufer spinas et tribulos; fac ut floreat anima tua; fac ut liliis et rosis, castitate et simplicitate, caeterisque virtutibus virescat. [Col. 1271A] Tunc pascetur in horto tuo, tunc veniet ille, qui dixit: »Si quis aperuerit, intrabo, et coenabo cum illo, et ipse mecum (Apoc. III, 20).«---»Et lilia colligat [(957) 1Kb] .« Semper enim Deus lilia colligit, semper animas sibi conjungit. Scimus enim quia fenum est populus; fenum autem baptizatur, de quo Deus lilia colligit. Vovisti Deo servire, promisisti Deo servire in castitate et humilitate, patientia et sobrietate; haec sunt lilia, quae Deo praesentas; haec sunt lilia, quae Dominus colligit. »Ego dilecto meo, et dilectus meus mihi.« Ego, inquit, dilecto meo servio, et per omnia obedio, suaeque in me habitationis praeparo locum. Et dilectus meus mihi auxiliatur, servitutis merita tribuit, et seipsum in me hospitem infert. »Qui pascitur inter lilia,« id est [Col. 1271B] in virtutum odore et animarum pulchritudine delectatur. Vox sponsi: »Pulchra es, amica mea, suavis et decora sicut Jerusalem.« Pulchra quidem, quoniam baptizata es. »Suavis autem et decora sicut Jerusalem.« Jerusalem namque visio pacis interpretatur. Merito igitur sicut Jerusalem suavis Ecclesia dicitur, siquidem pacem cognoscit et videt, pacem sequitur, et in pacem credit [(958) 1Kb] . Unde scriptum est: »Et factus est in pace locus ejus (Psal. LXXV, 3).« Quoniam autem superna Jerusalem filia est, idcirco ejus pulchritudinem et decorem habere perhibetur; de qua Apostolus: »Illa, inquit, quae sursum est, Jerusalem libera est, quae est mater nostra (Galat. IV, 26).«---»Terribilis [Col. 1271C] ut castrorum acies ordinata.« Terribilis quidem, quia fide et spe, caeterisque virtutibus armata, malignorum spirituum fugat insidias. Terribilis namque erat Petrus, terribilis erat et Paulus. Petrus namque Ananiam cum uxore mori praecepit. Paulus autem adulterum Satanae tradidit. Terribiles fuerunt et caeteri sancti, qui malignos spiritus ex obsessis corporibus exire cogebant. Sed quare ut castrorum acies ordinata esse dicitur? Castrorum namque acies ita ordinantur, ut unusquisque in suo loco positus, locum sibi creditum defendat. Sic autem et in Ecclesia. Stat episcopus ante portas, ne lupus subintret, ne rapiat oves. 625 Sed quid multa? Unusquisque in suo ordine pugnat. Pugnant doctores, pugnant continentes, pugnant et conjugati. Docti sunt in praelio, [Col. 1271D] vitia destruunt, et malignos spiritus supplantant. »Averte oculos tuos a me, quia ipsi me a te avolare fecerunt.« Nam quoniam superius sui ostii pessulum Ecclesia aperiens, et Christum in se recipere voluit, ejusque divinitatis secreta nimium rimari coepit; idcirco hic dicitur: »Averte oculos tuos a me.« Unde et Apostolus »non plus sapere, quam oportet (Rom. XII, 3),« praecepit. Avertamus [Col. 1272A] igitur oculos nostros; et qui de terra est, de terra loquatur: nemo quod incomprehensibile est, comprehendere conetur. »Quia ipsi me avolare fecerunt a te.« Quanto enim altius investigatur, tanto magis mentes hominum divina sapientia fugit. Fugit enim Deus Arium, fugit Sabellium, fugit et multos alios haereticos, quoniam obliquis oculis eum inspiciebant, et carnali intuitu, humanaque ratione de his disputabant, quae nisi divina inspiratione scire non possunt. »Capilli tui sicut greges caprarum, quae ascendunt de monte Galaad.« Capilli, inquit, tui, sententiae, et cogitationes, fidelium multitudines, sicut caprarum greges, semper altiora petunt, coelesti cibo saturari cupiunt. Et »quoniam omne datum optimum, et omne donum perfectum [Col. 1272B] desursum est, descendens a patre luminum (Jac. I, 17);« terrenum victum fastidientes, de coelo sibi venientem cibum exspectant; denique et seipsos Domino sacrificant. »Quae apparuerunt de monte Galaad.« Galaad namque acervus testimonii interpretatur. Cur igitur haec duo Testamenta Galaad dicantur, evidenter apparet.« Dentes tui sunt greges »tonsarum ovium, quae ascenderunt de lavacro. Omnes gemellis fetibus, et sterilis non est in eis. Sicut cortex mali punici, sic genae tuae absque oculis tuis.« Laudat Dominus sponsam suam, et eisdem verbis laudat, quibus et superius; nihilque aliud in ea reprehendit, nisi quia eum intuetur, suisque oculis ea cernere persequitur, quae humanus visus videre non potest. Ideoque reclamat.

[Col. 1272C] »Averte oculos tuos a me.« Non me quasi localem, quasi mensuralem, quasi alicujus formae statuam intuearis. Aeternus sum, immensus, incomprehensibilis. »Non videbit me homo, et vivet (Exod. XXXIII, 20).«---»Sexaginta sunt reginae.« Quid per reginas, nisi apostolos et doctores, qui alios regunt et docent [(959) 1Kb] ? Sed quare sexaginta? Sexagenarius enim numerus ex senario et denario conficitur. Sexies namque decem vel decies sex sexaginta faciunt. Et quoniam sex diebus opus suum peregit Deus, non immerito per sex, operum perfectionem intelligimus; per decem autem, legalia decem praecepta signamus. Sic igitur Christi reginae sexaginta sunt; quoniam in Ecclesia rectores, et in [Col. 1272D] operibus quidem perfecti, et in legis institutionibus sapientes inveniuntur. »Octoginta concubinae.« Concubinae autem illi intelliguntur, qui sub amicitiae vultu amici domum dissipant, bona distrahunt, legitimaeque uxoris thalamum dolose subintrant, et avidissime violant. Sed quare octoginta? Hic enim numerus ex octo fit, atque decem: octo, enim decem, vel decies octo, octoginta faciunt. Praedicant [Col. 1273A] igitur et isti, legalia decem praecepta, sed non ex charitate, ut non ea quae praedicant faciant. Hi enim sunt, de quibus dicitur: »Alligant enim onera gravia et importabilia, et imponunt in humeros hominum, digito autem suo nolunt ea movere (Matth. XXIII, 4).« Hi sunt qui adulterant verbum Dei. Isti autem in sex diebus non inveniuntur, quoniam otio dediti in bonis operibus non exercentur. At vero nec sabbatismum, nec requiem habebunt, siquidem diem septimum transierunt. Venient autem ad octavum, in quo fiet resurrectio. »Omnes enim, sive boni sive mali, stabimus ante tribunal Christi (Rom. XIV, 10).« De hac autem octava dicitur: »Cur timebo in die mala, iniquitas calcanei mei circumdabit me (Psal. XLVIII, 6);« id est in [Col. 1273B] die qua mali aeterna ingredientur. Sunt igitur octoginta concubinae, quoniam multi legem praedicant, qui octava die in judicio damnabuntur. Damnabuntur igitur multi monachi et episcopi, qui ex labiis oreque bona defluentes, interius vitia reservantes damnabuntur, in judicio ita audientes: »Ite, maledicti, in ignem aeternum (Matth. XXV, 41).« Hoc etiam monachis dicitur verbum, qui soli manentes, hoc quod habent, non recte impendentes, absque dubio in aeternum peribunt. »Et adolescentularum non est numerus.« Quid per adolescentulas, nisi quoscunque fideles baptismatis aqua regeneratos [(960) 1Kb] ? De quibus dicitur: »Renovabitur ut aquilae juventus tua (Psal. CII, 5).« Horum autem numerum solus ille cognovit, qui numerat stellas [(961) 1Kb] . [Col. 1273C] »Una est columba mea.« Multae, inquit, sunt reginae, multae sunt et concubinae. Una tamen est columba mea, id est sancta et universalis Ecclesia, cui unus Deus 626 est, una fides, unum baptisma, una voluntas, id est cor, eademque anima. Haec autem vere columba dicitur, quia simplex est, spiritualis, humilis et mansueta. Perfecta mea, cui senarius numerus certissime convenit; siquidem a meis operibus non cessat. »Una est matris suae,« id est unica et singularis filia supernae Jerusalem. »Electa genitricis suae.« Quoniam sicut illa coelestem diligit patriam, ita et coelestis patria eam diligit. Sumus igitur filii terrae secundum carnem; sumus autem et filii coeli secundum animam. Haec [Col. 1273D] enim terrena, illa vero coelestis est [(962) 1Kb] . Serviamus igitur non terrenae matri, imo coelesti. »Viderunt eam filiae.« id est praedictae adolescentulae. [Col. 1274A] »et beatissimam praedicaverunt eam (Prov. XXXI, 28).« Quis enim prophetarum, vel apostolorum, doctorumve Ecclesiae beatitudinem non praedicavit? Quis sanctorum felicitatem non narravit? Subauditur nullus. »Reginae et concubinae laudaverunt eam.« Namque et apostoli, et doctores eam laudaverunt. Denique et haeretici, et pseudoapostoli eam laudibus extollebant. Multae adhuc concubinae, multi falsi praedicatores, multi numinum, et non Dei sacerdotes Ecclesiam laudant. Ipsa enim est, quae ex multis constans fidelium personis catholicam, id est universalem efficit Ecclesiam.

Versus:

Pulchra es, mea dulcis amica,
Pulchris vestibus circumamicta.
[Col. 1274B] Sunt tibi castra bene armata,
Bene ordinata, ut vinci nequeant.
Oculos tibi geminos dedi,
Quibus me poteris intueri.
Non oculis haereticorum,
Et philosophorum videri potero.
Sexaginta sunt mihi reginae,
Octoginta vero concubinae;
Possunt amari, possunt laudari,
Non numerari adolescentulae.
Una tamen est columba mea,
Unus est meus amor in ea,
Quam et viderunt, et cognoverunt
Et laudaverunt plurimae filiae.

»Quae est ista, quae progreditur tanquam aurora [Col. 1274C] consurgens?« Quae, inquit, qualis, quam pulchra est ista quae progreditur, non otio moratur, sed ad me de virtute in virtutem transeundo conscendit, suaque magnitudine mundum replet, et ubique terrarum diffunditur? »Quasi aurora consurgens,« virtutibus fulgens, serenitate nitens, verum et summum diem cunctis gentibus denuntians. »Pulchra ut luna,« quoniam solius fratris, et sponsi lumine illuminatur [(963) 1Kb] . »Electa ut sol.« Quod enim eligitur, aliis praefertur. Electa igitur Ecclesia est, quoniam solis fulgorem imitatur. Denique cum Christus sol, luna autem Ecclesia dicatur, non immerito dicitur electa ut sol. Sicut enim Ecclesia solem, ita et sol justitiae Christus Dominus noster Ecclesiam [Col. 1274D] elegit [(964) 1Kb] . Unde est illud: »Et cum electo electus eris (Psal. XVII, 17).«---»Terribilis.« Quare terribilis? Quia prudens, quia fortis, quia sapiens, quia »ut [Col. 1275A] castrorum acies ordinata« est. Semper vigilans, semper armata, nunquam incauta est. Dicit ergo: »Et praecinxisti me virtute ad bellum, et supplantasti insurgentes in me subtus me (Psal. XVII, 40).« ---»Descendi in hortum nucum.« Quid per hortum nucum, nisi Ecclesiam? Cur autem Ecclesia hortus vocetur jam superius dictum est: sed quare nucum? Nux enim suavem reddit odorem. Ejus autem fructus duplici tegmine induitur. Quod autem exterius est, amarum est; secundum autem tenax et durum. Quod vero intrinsecus latet, dulce est atque suave. Sic autem Ecclesia exteriorem vestem, carnem videlicet amaram, miseram, lacrymabilem, horridam et hispidam habet. Sub hac autem illa fortis, candida, et unica tegitur vestis quam ipsa suis manibus [Col. 1275B] texuit: virtutes enim virtutibus conjungens, operibusque bonis bona opera connectens, admirabilem sibi composuit vestem; qua induta, inimicorum spernit sagittas. Sub hac autem tegitur anima, mira dulcedine et suavitate, fellis omnisque amaritudinis expers. »Ut viderem poma convallium.« In hunc hortum descendit Christus. Sed quare descendit? Ut convallium poma videret, id est humilitatem et patientiam fidelium. De hac autem valle dicitur: »Omnis vallis implebitur (Luc. III, 5).« Descendit in hortum, vidit vallem, cognovit et elegit humiles. »Et inspicerem, si floruisset vinea.« Floret enim vinea Dei, quando ad bonum opus se praeparant sancti. »Et germinassent mala punica.« Mala punica [Col. 1275C] sunt martyres, mala punica sunt virgines, mala punica sunt omnes, qui peccatis suis erubescunt. Hi 627 autem semper germinant, hi non spinas et tribulos, imo flores et virtutes generant et nutriunt. »Nescivi.« Vox Synagogae: Tu, inquit, in hortum venisti. Ego autem nescivi, tuum adventum ignoravi. Quare hoc? Quoniam »anima mea conturbavit me;« hoc autem »propter quadrigas Aminadab.« Vidi, inquit, Aminadab, vidi et audivi Christum. Aminadab namque spontaneus populi sui interpretatur. Est igitur Christus Aminadab, siquidem pro nobis sanguinem proprium fundere non dubitavit [(965) 1Kb] . Hujus autem quadrigas vidit Synagoga. Vidit Mariam, quae in utero et in manibus eum bajulavit. Vidit et carnem ipsam in qua Dominus latebat. Vidit et apostolos, [Col. 1275D] quos Christus regebat, et ut bonus auriga dirigebat. Hinc est quod dicitur: »Qui ascendes super equos tuos, et quadrigae tuae salvatio (Habac. III, 8).« Hoc vidit Synagoga; ideoque conturbata est. Conturbata est propter Mariam, conturbata est et propter [Col. 1276A] carnem, quoniam nec hominem esse, nec matrem habere posse Deum dicebat. Audivit et apostolos praedicare: conturbata est, quoniam contra legem loqui videbantur. Praedicabant enim »Christum crucifixum, Judaeis quidem scandalum; gentibus autem stultitiam (I Cor. I, 23).« Vox consolatoria Ecclesiae: »Revertere, revertere Sulamitis, revertere, revertere, ut intueamur te [(966) 1Kb] .« Vox quadrigarum, id est apostolorum: Tu, inquit, o Synagoga, ut stulta et incauta eum, qui in hortum descendit, non cognovisti, nec propter ejus quadrigarum strepitum tuam duritiam amisisti. Tu vero Sulamitis, tu populus gentium, tu Ecclesia, revertere. Ubi? Ad Dominum, in patriam, in promissam haereditatem. Sulamitis autem captiva vel despecta [Col. 1276B] interpretatur. Ecclesia vero prius despecta, nunc a viro electa est. Quod quidem Rachel significavit. Est autem captiva, quoniam in praelio capta, malignis spiritibus ablata est. Quater autem »revertere« dicitur, quoniam quatuor sunt Evangelia, quae »revertere, revertere« dicere non cessant. Semper enim ut revertamur, poenitentiam agamus, ad Dominum revertamur, nos admonent. »Ut intueamur te,« id est, ut in tenebras non submergaris; sed in coelesti Jerusalem te nobiscum tuamque pulchritudinem in aeternum videamus.



CAPUT VII.

»Quid videbis in Sulamite, nisi choros castrorum?« Chori namque castrorum, sicut mos est, et laetantur, et cantant, eosque exornant, arma dilucidant, [Col. 1276C] propugnacula muniunt, seipsos ad virtutem et audaciam exornant. In Ecclesia vero laus exsultationis et confessionis resonat; caroque equus animae intelligitur, virtutibus ornatur, arma et Scripturarum sententiae declarantur. alterque alterum ad Dei servitium excitat. Vox Christi ad Ecclesiam: »Quam pulchri sunt gressus tui in calceamentis filia principis [(967) 1Kb] !« Pulchri sunt gressus, pulcher est incessus, pulchra est et operatio. Unde Apostolus ait: »Sicut in die honeste ambulemus (Rom. XIII, 13).«---»In calceamentis.« Calceata, inquit, es, ad iter agendum parata es. Dixisti superius, »lavi pedes.« nunc autem calceata es, ne inquinentur. Patientia namque pedes nostros calceat, quoniam sanguinem [Col. 1276D] innocentum fundere non dubitavit, et non modo patitur. Possumus, et per calceamenta, prophetarum qui mortui sunt exempla intelligere. Sic autem regis filia, haec filia aeterni principis calceata est. »Juncturae femorum tuorum sicut monilia, quae fabricata [Col. 1277A] sunt manu artificis.« Quid per femora, nisi filiorum generationem? In femoribus namque fit generatio. Unde super femur servum suum Abraham jurare fecit, quoniam inde Christum exiturum esse sciebat, cujus nomen, qui Deum timent, in vanum jurare non audent. Dicatur ergo: Junctura femorum tuorum sunt tibi, sicut monilia, id est conjunctio, dilectio, et concordia filiorum. Gloria namque matris filii sunt, nullisque monilibus plus decoratur, quam filiis, si eos bene morigeratos habuerit. Tantoque in his major gloria habenda est, quanto superioris artificis manu dignior et pulchrior operatio instituitur. »Umbilicus tuus crater tornatilis [(968) 1Kb] .« Quid per umbilicum nisi apostolos? Sed 628 quare umbilicus? Sicut enim umbilicus in [Col. 1277B] medio ventris, ita et apostoli in medio Ecclesiae continent locum. Juxta illud: »In medio Ecclesiae aperiet os suum (Eccli. XV, 5).« Sunt igitur apostoli umbilicus. Sed quare crater? Quoniam viva aqua, coelesti nectare, et omnium Scripturarum inundatione replentur. Cur autem tornatilis? Quod enim in torno fit, regulam et ordinem non omittit. Sunt igitur apostoli tornatiles; quoniam veritatis regulam semper observant, rotundi sunt, solidi sunt, non scrupulum, non dignae offensionis obstaculum in eis est reperire. »Nunquam indigens poculis,« quoniam semper plenus est, semper inundat, semperque salutis poculum sitientibus propinat. »Venter tuus sicut acervus tritici.« Per ventrem namque subditorum, imperfectorumque multitudinem intelligimus. [Col. 1277C] Ventri quidem omnia corporis membra serviunt; cum pedes portant, dentes nutriunt, oculi ducunt. Sic autem et sunt praedicatores, Ecclesiam sustentant, nutriunt, et illuminant. Venter igitur imperfecti dicuntur, quoniam molliores, et imperfectiores sunt. Hi autem acervo tritici comparantur; quia et multi sunt, et ab uno processerunt. Unde ipse Dominus ait: »Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert (Joan. XII, 24).« Cecidit igitur in terram, venit in Mariam hoc frumenti granum, ex quo illa fidelium exorta est multitudo, quae acervus tritici hoc in loco vocatur. »Vallatus liliis;« circumdatus virtutibus et doctorum orationibus. [Col. 1277D] »Duo ubera sunt duo hinnuli gemelli capreae.« Duo namque ubera duo sunt Testamenta. Una vero capra, una est Ecclesia, quae semper altiora petit, et supernum de coelestibus cibum exspectat. Duo autem hinnuli duo sunt populi, Judaicus videlicet et Gentilis. Quot igitur ubera, tot et filii. Vox Christi: [Col. 1278A] »Collum tuum sicut turris eburnea.« Collum namque, oculi, et nasus dicuntur apostoli. Collum quidem, quoniam scutum portant; et Ecclesiam nutriunt, et doctrinae verba depromunt. Oculi autem, quoniam caecos illuminant. Nasus vero, quoniam et sacrae legis virtutumque odorem, et pravae doctrinae haereticorum, vitiorumque fetorem cognoscunt. Collum igitur Ecclesiae, id est quilibet praedicator, turris esse debet, refugium caeterorum, et alta defensio. Unde est illud: »Turris fortitudinis a facie inimici (Psal. LX, 4).« Sit autem et eburnea, id est casta, candida et fortis. »Oculi tui sicut piscinae in Hesebon.« Hesebon quidem cingulum moeroris, vel civitas multitudinis interpretatur. Ecclesia vero multos in se continet, multosque cingit et ligat; multos effeminatos [Col. 1278B] succinctis vestibus ad virilia praeparat, multos effrenatos et dissolutos, ne per inania vagentur, in camo et freno constringit [(969) 1Kb] . Piscinas autem, quae in Ecclesia sunt, fontem baptismatis intelligimus. In his autem piscatores multos pisces et levant et capiunt. Sunt igitur oculi Ecclesiae, id est sancti praedicatores, et clari, et lucidi sicut piscinae in Hesebon; praesertim cum eorum praedicationes animarum purgatio sint. Quae enim semel in baptismate purgantur, multoties a doctoribus purgari oportet. »Quae sunt in portis filiae multitudinis.« Filia namque multitudinis Ecclesia dicitur, quoniam filiorum multitudinem quotidie parere non cessat. In hujus autem portis sunt istae piscinae; quoniam in ea nemo ingreditur, nisi prius baptizetur. Vis [Col. 1278C] ingredi civitatem? descende in piscinam. Vis jungi Ecclesiae? baptizare, et crede.

»Nasus tuus sicut turris Libani.« Libanus enim, qui candidatio interpretatur, qui omnibus illius provinciae montibus praeeminet, Christum significat. In hoc autem monte, in hujus lapidis firmitate turris illa sita est, illa apostolorum congregatio fundata est, quae totam Ecclesiam desuper intuetur, et protegit. Unde et episcopi vocantur, quasi supra videntes. Alta est ergo turris, altum est et fundamentum. Non fetorem timet, non aeris perturbationem pertimescit. Coelestia petit, non in vitiorum volutabris jacet. »Quae respicit contra Damascum,« id est contra diabolum et angelos ejus. Damascus enim [Col. 1278D] sanguinis potus interpretatur. Turris igitur Dei respiciat contra Damascum, id est contra eos, qui sanctorum sanguinem sitiunt. Ea enim ex parte, qua magis timetur, plures ponendi sunt speculatores. »Caput tuum sicut Carmelus [(970) 1Kb] . Quid per caput, nisi cor et intellectus? Ut enim caput in [Col. 1279A] corpore, sic et intellectus in anima principatum tenet. Carmelus autem cogitatio circumcisionis interpretatur. Est igitur Ecclesiae caput sicut Carmelus; magnus est, altus est, non humilia, non carnalia, imo coelestia et spiritualia novit. Non litteram quae occidit, sed spiritum qui vivificat, sequitur; non carnis, sed cordis circumcisionem didicit. »Et comae capitis tui, sicut purpura regis juncta canalibus.« Si enim caput intellectus est, quid 629 erunt comae capitis, nisi cogitationes intellectui adhaerentes. Hae autem purpurae assimilantur, quoniam et de peccatis semper erubescunt, et sanguinis pro Christo diligunt effusionem. Non reges magis in purpura gloriantur, quam sancti in indumento talium cogitationum. Haec est vestis et purpura sanctorum; his teguntur, his [Col. 1279B] ornantur; hae sunt junctae canalibus, hae semper lavacrum et purgationem exspectant. Sit igitur sanctis altus intellectus, induantur et ornentur bonis cogitationibus; semper animarum desiderent purgationem

»Quam pulchra es, et quam decora, charissima, in deliciis!« Quibus deliciis? Spiritualis gratiae, id est divinae sapientiae coelestium gaudiorum. »Statura tua,« id est perfecta et alta stabilitas, »assimilata est palmae,« quia firma et recta stat, et nunquam a ventis detorquetur, ejus rami proceri, hujus fructus suavis, hujus viriditas aeterna. Palma victoribus convenit, victoria ab Ecclesia non recedit. »Et ubera tua botri,« id est doctores vel gemina Testamenta, quae aliquando lac, aliquando merum vinum [Col. 1279C] nobis propinant. Hoc autem vino qui inebriantur, terrenorum obliviscuntur.

Versus:

Ad Deum tuum revertere, Sulamitis,
Apostolorum fidelibus crede dictis:
   Eia revertere.
Sunt pedes tui pulchri in calceamentis
Et verba tua prophetarum in exemplis,
Filia principis.
Quid de junctura dicam femorum tuorum?
Qua decoraris ob merita filiorum,
   Sicut monilibus.
Per umbilicum omnes illi describuntur,
Ecclesiarum qui in medio loquuntur
   [Col. 1279D] Spiritualia.
Tritici acervus tuus dicitur venter,
Ab uno grano, quod multiplicatur semper,
   Vallatus liliis.
Collum, et nasus, et oculi sunt doctores
Qui ventrem pascunt, pellunt noctem et fetores,
   Gravis scientiae.

Christus vel Ecclesia: »Dixi: Ascendam in palmam.« Hoc enim dixit Christus; hoc ante praescivit, [Col. 1280A] quod in palmam et virginem, in crucem ascensurus erat. Palma est Maria, quia semper viridis et virgo. Palma est crux, quia victoriae instrumentum. Semper crescit, semper viret, hujus laus aeterna, hujus virtus nunquam senescit. »Et apprehendam fructus ejus [(971) 1Kb] .« Fructus dedit venter Mariae, mundi scilicet instaurationem. Fructus dedit, et Christi crux, quoniam ejus sanguine purpurata, mortuos vivere fecit. Vos hujus fructus estis, apostoli, martyres et confessores. O palma! O victrix et admirabilis arbor, quae tantis fructibus decoraris! Ascendit Christus in palmam, apprehendit fructus, quoniam omnia ad se traxit. »Et erunt ubera tua sicut botri vineae.« Ubera namque Ecclesiae et vinum continent, et lac: lacte nutriunt simplices, vino inebriant sapientes. [Col. 1280B] Hoc lacte suos filios Ecclesia nutrit, hoc vino et mentes et corda laetificat. Hoc vinum dat sapientiam, hi fecundi calices infantium linguas fecere disertas. »Et odores tui sicut malorum,« id est grati et suaves. Gratus est odor, jucunda sunt poma. Dulces et graves sunt sententiae. Vox Ecclesiae: »Guttur tuum sicut vinum optimum, verba tua dulcia sunt et suavia.« Vinum sunt, sed optimum, quoniam et si profunda sint, dulcedinem tamen et laetitiam denuntiant, non mortem, sed vitam praedicant. Tu enim non vis mortem peccatoris, sed vitam. Vinum namque Moyses dabat, cum, »oculum pro oculo, dentem pro dente (Deut. XIX, 21),« dicebat. Hoc autem vinum grave videtur, et ad bibendum asperum. »Dignum dilecto meo ad potandum.« Dignum, inquit, [Col. 1280C] est, vitale vinum, tam dulce, tam suave; dilectus meus bibat; dignum est ut tam melliflua verba ab ipsius ore distillent. De hoc enim gutture, de hoc vase pretioso vinum illud exivit, quo Ecclesia inebriatur. Gustavit vinum, laudat et pincernam et vinum. Et quasi interrogata an bonum esset vinum, regis esse dignum respondit. »Labiisque et dentibus ejus ad ruminandum.« Quid per labia et dentes, nisi apostolos et doctores? Hi sunt qui praedictum vinum et bibunt, et ruminant. Hi sunt qui divina secreta subtiliter perquirunt. Vinum namque ruminare est Dei testimonia semper et in labiis et in corde volvere [(972) 1Kb] . Unde Apostolus ait: »Sine intermissione orate (I Thess. V, 17).« Sponsa de [Col. 1280D] sponso: »Ego dilecto meo, et ad me conversio ejus.« Ego, inquit, dilecto meo loquor, measque ei voluntates confiteor; ipse autem ad me convertitur, mihi respondet, et me exaudit. »Veni, dilecte mi.« 630 Haec autem vox prophetarum est, omniumque illorum qui Christi adventum exspectabant [(973) 1Kb] . »Veni, dilecte mi,« inspice terras, sume carnem. »Egrediamur in agrum,« ut inde spinas et tribulos eradicemus. Colamus agrum, praedicemus gentes, exeat [Col. 1281A] jar qui seminat seminare semen suum. »Commoremur in villis [(974) 1Kb] ;« id est habitemus in gentibus. Rustici enim eramus et indocti. Non legem, non judices, non de judiciis noveramus. Veniens autem Dei Flius in mundum reliquit civitates, reliquit Jerusalem. Unde ipse ait: »Ecce elongavi fugiens, et mansi in solitudine (Psal. LIV, 8).« Jam legem habemus, jam urbane loquimur, quoniam rex universalis cum lege et judicibus in villis moratur.« »Mane surgamus ad vineas.«---»Nox praecessit, dies autem appropinquavit (Rom. XIII, 12).« Surgant doctores, quia dies est, ne dormiant, quia nox praecessit. Surge tu, Paule, qui caeteros vigilare admones, amputa Dei vineam, praepara, et munda tuam plantationem. Tu enim plantasti, Apollo rigavit. [Col. 1281B] »Videamus si floruit vinea,« id est si jam fidem et doctorum suscepit documenta. Hoc enim ille videbat, hos flores ille desiderabat, cui erat sollicitudo omnium Ecclesiarum. »Si flores fructus parturiunt.« Flores namque fructus parturiunt, cum bona perveniunt ad effectum. Sive cum ea bona, quae incoepimus, ad finem usque perducimus. »Si floruerunt mala punica,« id est si adhuc martyres pro Christo mori non dubitant. Florent denique mala punica, quando humiles et pauperes virtutibus et sanctitate refulgent. Est enim arbor mali punici brevis atque deformis. »Ibique dabo tibi ubera mea.« Ubi? In vineis, tibi mea ubera dabo, tibi meam castitatem servabo, ad tuam laudem et honorem filios lactabo. Fugiant Judaei, fugiant et haeretici, [Col. 1281C] quibus nec tangere haec ubera licet. »Mandragorae dederunt odorem in portis nostris [(975) 1Kb] ;« id est apostoli et doctores, quia aliis quidem erant odor mortis in mortem, aliis odor vitae in vitam (II Cor. II, 16). Hi autem in portis nostris, id est in auditu fidelium sui odorem et notitiam dederunt. Sed quare mandragorae isti dicuntur? Mandragora namque sterilitati repugnat. De apostolis autem, et doctoribus superius dictum est, quoniam sterilis non est inter eos. Praeterea his, qui dormire non possunt, mandragora somnum praestat. Hi autem et aeternae vitae quietem cunctis praestant, et eos, qui saeculi sollicitudine vexabantur, omnium terrenorum saepissime oblivisci faciunt. Dant somnum et quietem, dant [Col. 1281D] pristinae vitae oblivionem. »Omnia poma nova et vetera, dilecte mi, servavi tibi.« Vetera quidem, quia patriarchas et prophetas; nova vero, quia apostolos et confessores. Hoc autem et de novis veteribusque [Col. 1282A] sententiis intelligitur. Custodit utique Ecclesia poma, suoque dilecto reddit, quae maligni spiritus furari concupiscunt.



CAPUT VIII

»Quis mihi det te fratrem meum sugentem ubera matris meae.« Quis, inquit, hoc mihi det, quis hunc honorem, hanc dignitatem, hanc beatitudinem mihi tribuat, ut tu summi regis Filius carnem sumens homo fias, et meus frater appelleris, ipseque proprio ore dicas: »Narrabo nomen tuum fratribus meis (Psal. XXI, 23).« Matris autem Synagogae ubera elicuit Christus, quoniam legis et prophetarum mandata ipse adimplevit; sive etiam quia secundum carnem, sicut scriptum est, et »aetate et sapientia proficiebat coram Deo, et hominibus (Luc. II, 52) [(976) 1Kb] .« [Col. 1282B] ---»Et inveniam te foris:« inquit, ideo dixit, te foris inveniam, te in homine videam, a Patre procedas, in mundum venias, et gentibus manifesteris. »Et deosculer te.« Hoc autem est quod in capite hujus libri scriptum est. »Osculetur me osculo oris sui.« ---»Nemo me despiciat.« Tu me, inquit, dilexisti, pro me carnem assumpsisti, nemo me despiciat; quandoquidem tanto viro sum desponsata [(977) 1Kb] . »Apprehendam te, et ducam in domum matris meae.« Confirmatio. »Et in cubiculum genitricis meae.« Apprehendit enim, quoniam pio amore ei inhaeret. Duxit autem in domum matris suae, in carnem videlicet, quae de terra universali matre facta est. Pro Ecclesiae namque dilectione 631 Christus Dominus noster homo fieri voluit. »Ibi me docebis.« In hac, [Col. 1282C] inquit, domo, in hoc tabernaculo, in hoc loco dormitionis et mortis, me docebis, per quam viam et doctrinam ad te venire valeam. Merito autem Christi humanitas cubiculum dicitur; siquidem ibi dormire visus est, quod secundum divinitatem nec dormire, nec mori potest. »Et dabo tibi poculum ex vino condito.« Primitiva namque vinea in amaritudinem conversa, cum uvas dare debuisset, labruscas fecit. Ecclesia vero vinum dat bene conditum, Deo delectabile, et ad bibendum suave. Sed quare conditum nisi quia litterae spiritualis intelligentia admiscetur. Vinum namque conditum dabat Paulus; quoniam sicut in vino pigmentato quis delectatur, ita in ipsius sana doctrina suavique praedicatione [Col. 1282D] delectabatur Christus. Vinum namque conditum dabat, quando ad Dei laudem et honorem inter perfectos sapientiam praedicabat. »Et mustum malorum granatorum meorum.« Mustum enim novum esse vinum [Col. 1283A] nemo dubitat; quod quidem ebullire non cessat, donec totum purgatum fuerit. Mala vero granata apostoli, caeterique martyres sunt. Horum autem mustum, horum novum canticum fervere distulit, donec et haereticorum error, et paganorum infidelitas cessavit. Dabat igitur Ecclesia malorum granatorum mustum, quando Christi martyres et Novum Testamentum praedicabant, et proprio sanguine infundebant.

Versus:

In palmam Christus ascendit
Ejus fructus apprehendit
Quia cruci est affixus,
Ut periret inimicus.
   Gloria magna Deo!
[Col. 1283B] Mustum enim, quasi vinum
Melle plurimo conditum,
Hoc Apostolus potavit,
Et gentibus propinavit.
   Gloria magna Deo!
Sponsa sua dixit sibi:
Loquor tibi, et tu mihi,
Veni, veni, mi dilecte,
Cum villanis velis esse.
   Gloria magna Deo!
In vineas exeamus;
Si jam florent videamus,
Si flores mala dederunt
Et in fructus proruperunt.
   Gloria magna Deo!
[Col. 1283C] Tuae Christo mandragorae
Magno redolent odore.
Poma vetera et nova
Levat tibi tua sponsa.
   Gloria magna Deo!
Utinam sis mihi frater,
Una nobis fiat mater!
Tibi est immensus Pater
Ut non aequatur alter.
   Gloria magna Deo!

»Laeva ejus sub capite meo, et dextra illius amplexabitur me.« Vox Christi: »Adjuro vos, filiae Jerusalem, ne suscitetis, neque evigilare faciatis dilectam, quoadusque ipsa velit.« Per capreas, [Col. 1283D] inquit, et cervos, per apostolos et doctores, per virtutes, et fidem, et bonam operationem, quibus ad promissum bravium curritis, et serpentum venena superatis. Haec autem, quia superius exposita sunt, ulterius expositione non indigent. Synagoga de Ecclesia: »Quae est ista, quae ascendit de deserto, [Col. 1284A] deliciis affluens, et innixa super dilectum suum [(978) 1Kb] ?« Quae, inquit, qualis, quam pulchra, quam fortis est ista, quae semper ascendit, semper ad altiora festinat, nunquam descendit, sed virtutum gradibus coelestia petit? Sed unde venit? »De deserto,« de terra invia et inaquosa, et quondam a Deo derelicta. Sed quomodo venit? »Affluens deliciis,« copiosa virtutibus, cum plenis lampadibus. Quis eam portat? Sequitur: »Innixa super dilectem suum,« ei conjuncta, ei adhaerens, quem tota mente, cunctisque viribus dilexit, quique post se eam trahere promisit. Vox sponsi ad sponsam: »Sub arbore malo suscitavi te [(979) 1Kb] .« Mortua, inquit, eras, in peccatis jacebas; sed ego carnem sumens sub arbore mali resuscitavi. De hoc autem [Col. 1284B] malo superius dicitur: »Sicut malum inter ligna silvarum, sic dilectus meus inter filios.« Haec autem arbor, haec caro nostri Salvatoris eos obumbrat, quos suscitavit. Potest autem et de cruce hoc intelligi, quae ob Christi sanguinem hujus pomi colorem et speciem habuit. »Ibi corrupta est mater tua,« Synagoga videlicet, quae Christum Dominum crucifixit: secundum illud: »Corrupti et abominabiles facti sunt (Psal. XIII, 1).«---»Ibi violata est genitrix tua,« quia legitimum sponsum dereliquit. Ecclesia ad Christum dicit: »Pone me ut signaculum super cor tuum, ut signaculum super brachium tuum.« Christus enim et signaculum, et clavis, firmumque sigillum est cordis sanctorum. Non possunt sanctorum corpora frangi, 632 non [Col. 1284C] possunt eorum secreta violari, tanto et tam munita sigillo. Signum fecimus, amici recordemur. Nobis Christus fidem dedit, signum et pignus amoris. Super brachium hoc signum portant, qui omnia quae faciunt, in nomine Domini faciunt. Signaculum est in corde, signaculum est in manu, quoniam et in cogitationibus, et in operibus semper Christi memores sunt sancti. Sit igitur Christus nostri cordis signum et doctor, ut ejus signo, et admonitioni facile credamus. »Quia fortis est ut mors dilectio [(980) 1Kb] .«---»Perfecta namque charitas foras mittit timorem (Joan. IV, 17).« Non timet dilectio mortem, non superatur amore. Fortis est mors, fortis est dilectio. Non timent Christi discipuli mortem, quoniam eorum dilectio fortis est ut mors. [Col. 1284D] Cum morte pugnant, morti occurrunt. Recordantur enim, et signaculum habent, quoniam Domini dilectio super eos firmissima fuit. Pater enim »proprio Filio non pepercit, sed pro nobis omnibus illum morti tradidit (Rom. VIII, 32).« Filius autem per Prophetam dicit: »Zelus domus tuae comedit me [Col. 1285A] (Psal. LXVI, 10).« Confirmatio: »Dura sicut infernus aemulatio.« De hac aemulatione Apostolus ait: »Aemulor enim vos Dei aemulatione (II Cor. XI, 2).« Infernus omnia domat, charitas omnia superat. Non timet charitas infernum, non timet ejus principes et habitatores. Metonymia est. »Lampades ejus lampades ignis, atque flammarum.« Semper enim infernus igne ardet inexstinguibili. Semper charitas igne accenditur insuperabili. De hoc autem igne Dominus ait: »Ignem veni mittere in terram (Luc. XII, 49).« Hic autem ignis vitia exurit, et corda illuminat. »Aquae multae non potuerunt exstinguere charitatem.« Merito igitur inferno charitas assimilatur; siquidem ejus ignis, sicut illius inexstinguibilis est. »Nec flumina obruent illam.« Nam sicut Apostolus [Col. 1285B] ait (Rom. VIII, 35), nec tribulatio, nec augustia, nec mors, nec vita, neque ulla persecutio a charitate, quae est in Christo Jesu, sanctos separare poterit. »Si dederit homo omnem substantiam domus suae pro dilectione, quasi nihil despiciet eam.« Quid, inquit, de charitate dicam? Quibus eam laudibus exaltabo? Major est quam cogitari, major est quam dici possit. Quod pretium charitati, quae divinae comparatur dilectioni? Non despicias charitatem, non eam divitiis comparari posse dicas. Nam si omnia quae habes, dederis, si omnem substantiam domus tuae pro dilectione distribueris, et his te charitatem emisse putaveris, despicis charitatem, quae vendi non potest. In pretium ponis, cui pretium non est. Omne namque pretium supercellit. Fugiunt divitiae, [Col. 1285C] remanent amici, fortuna te fallit, amici pro te moriuntur. Quaeramus igitur illum amicum qui nunquam moritur, nunquam amicos deserit, nunquam mentitur, omnibus abundat; qui amicitiam laudans, inquit: »Majorem hac dilectionem nemo habet, quam ut animam suam ponat quis pro amicis suis (Joan. XV, 13).« Moriens igitur pro nobis hanc complevit dilectionem.

Versus:

Quae est ista veniens,
Deliciis affluens?
Non suis pedibus graditur
Sed viro suo trahitur.
In cruce fui tecum.
[Col. 1285D] Ibi suscitavi te;
Mater vero tua cecidit
Et sicut violata ruit;
Quoniam firmamentum fugit
Pone super signaculum
Super cor et brachium.
Omnia vincit dilectio.
Nihil timet aemulatio
Cui non est operatio.
Quis non exstinguitur,
Charitas non moritur;
Haec virtus est ineffabilis,
[Col. 1286A] Sublimis, inenarrabilis,
Fortis et insuperabilis.
Homo si tradiderit
Cuncta quae habuerit
Pro hac virtute, despicitur
Charitas; quia perpenditur,
Non enim pretio venditur.

Christus ad Synagogam de Ecclesia: »Soror nostra parva, et ubera non habet.« Soror ista Ecclesia gentium intelligitur [(981) 1Kb] . Dicunt ergo apostoli, dicunt Domini nuntii, legati sumus; Domino nostro uxorem quaerimus. Quam igitur ei dabimus? Soror nostra parva est, nuper genita, insipiens et indocta. Ubera non habet: Testamenta non videt, nondum parere, nondum filios enutrire [Col. 1286B] potest, virum nescit. Alloquenda est igitur, et de nuptiis admonenda. Sed »quid faciemus sorori nostrae in die, quando alloquenda est?« Quibus verbis, quibusve promissis ejus animum temperabimus. Sequitur: »Si murus est, aedificemus super eum propugnacula argentea.« Si, inquit, murum, constantiam, fidem et fortitudinem in ea reperiemus, super eum propugnacula argentea et divina eloquia aedificemus. Prophetarum namque sententiae, doctorumque sermones muro et fidei nostrae propugnacula sunt; quoniam his defendimur, his vitia superamus, his haereticis resistimus. Haec 633 autem argentea dicuntur, quoniam nihil plumbi, vel aeris, nihilque falsitatis in eis reperitur, »Si ostium est, compingamus illud tabulis cedrinis,« [Col. 1286C] etc. Ostium, inquit, pingamus, portas signemus, et variemus, variemus, ut Dei exercitus, virtutumque multitudo introitum inveniant; signum recognoscant, et in decoris ornatibus delectentur. Sive etiam compingamus et claudamus, ut undique portae compactae nulla ex parte vitia ingredi possint. Haec autem cedrinis tabulis, exemplis propheticis, immarcessibilibus, aliisque sententiis muniantur. Vox Ecclesiae: »Et ubera mea sicut turris.« Ego, inquit, murus sum, fortis sum, constans sum, vitiis resisto, inimicos expugno. »Et ubera mea sicut turris.« Ubera, inquit, mea, doctrina et sapientia mea turris sunt. Alta est doctrina, grandis est sapientia, bene munita, bene armata, non haereticorum, [Col. 1286D] non philosophorum sophismata timens. Haec enim ubera filios nutriunt et defendunt. Unde et turris et ubera vocantur. Sed ex quo tempore talis est fortitudo? Sequitur: »Ex quo facta est coram eo quasi pacem reperiens;« id est ex quo Christus me dilexit, Patrique reconciliavit; ex quo angelica tuba cecinit; »Gloria in excelsis Deo, et in terra pax hominibus bonae voluntatis (Luc. II, 14).« Synagoga Ecclesiae dicit: »Vinea fuit pacifico, quae habet populos.« Per vineam Ecclesiam; pro pacifico vero Christum intelligas. »Vinea enim Domini exercituum, domus Israel est (Isa. V, 7).«---»Ipse [Col. 1287A] autem est pax nostra, quae fecit utraque unum (Ephes. II, 14).« Haec autem vinea populos habet, quia Judaeos et gentiles, Graecos et barbaros omnesque nationes in unum colligit. »Tradidit eam custodibus,« id est apostolis et doctoribus, qui eam colerent, et amputarent, et a furibus custodirent [(982) 1Kb] . »Vir affert pro fructu ejus mille argenteos.« Millenarius namque numerus pro summa perfectione et plenitudine ponitur. Et tale est ac si diceret: Vir sanctus et catholicus ut hujus vineae fruatur merito et beatitudine, omnia tribuit quaecunque possidet. Christus dicit: »Vinea mea coram me est.« Vinea, inquit, mea, haereditas, vel Ecclesia mea coram me est, mihique servit, et quamvis custodibus eam tradidissem, semper tamen praesens [Col. 1287B] adsum, qui eam munio, praeparo, et custodio. »Mille tui pacifici,« subauditur, tibi servantur. Quos autem superius argenteos dixit, pacificos hic appellat. Sed quare pacificos? Quoniam Deo nos conciliant, ejus inimicitiam, iram et indignationem mitigant, nobisque pacem praeparant, et in pacem nos inducunt. Hi autem Ecclesiae reservantur, eique multiplicati reddentur. »Et ducenti his qui custodiunt fructus ejus.« Ducenti, inquit, millium pacificorum servantur apostolis et doctoribus. His enim sicuti regibus et magistris duplex honor est habendus; siquidem caeteros custodiunt, et pro caeteris [Col. 1288A] vigilant et moriuntur. Christus Ecclesiae dicit: »Quae habitas in hortis, amici auscultant.« Tu, inquit, Ecclesia in hortis habitas, in liliis delectaris, inter rosas et violas jaces, undique flores, undique virtutes, undique doctorum sententiae sunt. »Fulcite me floribus,« dixisti; completa est petitio tua. Te mei amici, videlicet angeli et apostoli, auscultant, quid credas, quam spem habeas, ad quem finem tendas audire desiderant. »Fac me audire vocem tuam;« laudem scilicet, jubilationem, canticum laudis et confessionis. Vox Ecclesiae ad Christum: »Fuge, dilecte mi, assimilare capreae, hinnuloque cervorum super montes aromatum.« Fuge, inquit, relinque terras, advola ad Patrem, ut qui te hominem tantum putant, verum Deum esse credant [(983) 1Kb] . [Col. 1288B] Propter me venisti, domum meam intrasti; jam me osculatus es; tibi sum conjuncta, tibi desponsata. Revertere igitur, trahe me post te, redde vicem, in domum tuam me introducas. »Assimilare capreae,« pete montes, pete coelos, pete superiora; »hinnuloque cervorum,« ut in umbra, in Selmon, et in refrigerio habites; super montes aromatum in aeternum maneas, ubi odor est suavissimus, locus delectabilis, splendor ineffabilis, copia inenarrabilis; ibi sancti exsultant, ibi angeli laetantur; ibi cum Patre et Spiritu sancto laus, honor et gloria in aeternum tibi cantatur. Amen.




Volume back matter





[Col. 1287C]
ORDO RERUM QUAE IN HOC TOMO CONTINENTUR.


S. BRUNO ASTENSIS SIGNIENSIS EPISCOPUS.
[Col. 1287C]
    PROLEGOMENA.
    Epistola dedicatoria, 9
    Vita S. Brunonis. 89
    De Vita S. Brunonis commentarius. 97
    Testimonia de S. Brunone. 137
    EXPOSITIO IN GENESIN. 147
    [Col. 1288C] EXPOSITIO IN EXODUM. 233
    ---IN LEVITICUM 377
    ---IN NUMEROS 463
    ---IN DEUTERONOMIUM. 505
    ---IN JOB. 551
    ---IN PSALMOS. 695
    ---IN PROVERB. CAP. XXI, 10. 1230
    ---IN CANTICA. 1234




FINIS TOMI CENTESIMI SEXAGESIMI QUARTI.

